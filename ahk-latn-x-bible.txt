# language_name:        Akha
# closest ISO 639-3:    ahk
# year_short:           2001
# year_long:            Not available
# title:                The New Testament in Akha
# URL:                  http://www.bible.is/AHKTBS/Matt/1
# copyright_short:      © Thailand Bible Society 2001
# copyright_long:       Not available
40001001	Heu-aˬ , Aˬbyaˬhaˬ hawˇ-eu Daˬbiˇ-ahˇ neh gui ka le˰-euˬ Yeˬsuˇ Ka li-euˬ tsui˰ meh .
40001002	Aˬbyaˬ-euˬ aˬ li Iˇtsaˆ , Iˇtsaˆ-euˬ aˬ li Yaˬkoˆ , Yaˬkoˆ-euˬ aˬ li Yuˇdaˆ aˬ ha mehˇ nmˇ meh .
40001003	Taˬmaˬ o neh deh˰ le-euˬ Yuˇdaˆ-euˬ aˬ li Paˬyehˆ hawˇ-eu Zeˬlahˬ , Paˬyehˆ-euˬ aˬ li Heˬzaˬloˬ , Heˬzaˬloˬ-euˬ aˬ li Lam ,
40001004	Lam-euˬ aˬ li Aˬmiˇnaˬdehˇ , Aˬmiˇnaˬdehˇ-euˬ aˬ li Naˬshoˬ , Naˬshoˬ-euˬ aˬ li Saˬlaˬmoˬ ,
40001005	Laˬhaˇ o neh deh˰ le-euˬ Saˬlaˬmoˬ-euˬ aˬ li Bawˇza , Luˇta o neh deh˰ le-euˬ Bawˇza-euˬ aˬ li Awˇbehˆ , Awˇbehˆ-euˬ aˬ li Yeˬshehˇ ,
40001006	Yeˬshehˇ-euˬ aˬ li sahˬ paˬ Daˬbiˇ meh . Daˬbiˇ-euˬ aˬ li Sawˇlaˬmoˬ , ( Sawˇlaˬmoˬ-euˬ aˬ ma-aˬ , Uˇliˇyaˆ-ahˇ huˬ zahˇ iˇ-euˬ meh ) ,
40001007	Sawˆlaˬmoˬ-euˬ aˬ li Leˬhawˇbamˬ , Leˬhawˇbamˬ-euˬ aˬ li Aˬbiˇyaˬ , Aˬbiˇyaˬ-euˬ aˬ li Aˬsaˬ ,
40001008	Aˬsaˬ-euˬ aˬ li Yeˬhawˇshaˬpaˇ , Yeˬhawˇshaˬpaˇ-euˬ aˬ li Yoˇlamˬ , Yoˇlamˬ-euˬ aˬ li Awˇziˇ ,
40001009	Awˇziˇ-euˬ aˬ li Yoˇdamˬ , Yoˇdamˬ-euˬ aˬ li Aˬkaˆ , Aˬkaˆ-euˬ aˬ li Heˬsaˬgiˇ ,
40001010	Heˬsaˬgiˇ-euˬ aˬ li Maˬnaˇseˬ , Maˬnaˇseˬ-euˬ aˬ li Aˬmo , Aˬmo-euˬ aˬ li Yawˇshiˆ ,
40001011	Yawˇshiˆ-euˬ zaˬ Yeˬkawˇniˇ aˬ ha mehˇ nmˇ meh . Heu-aˬ , Iˇsaˬleˬlaˆ tsawˇ haˬ deuˬ Baˬbuˇloˬ miˇ k'ahˬ-ahˇ bi nyeh˰ ka g'eh-euˬ aˇ yamˬ-ahˇ keuˆ ni gui ka le˰-euˬ tsui˰ meh .
40001012	Baˬbuˇloˬ miˇ k'ahˬ-ahˇ bi nyeh˰ ka g'eh g'aˬ miˇ tsa paˇ gui ka le˰-euˬ tsui˰-aˬ , heu lo˰-ehˇ meh . Yeˬkawˇniˇ-euˬ aˬ li Shaˬtiˇlaˆ , Shaˬtiˇlaˆ-euˬ aˬ li Zeˬluˇbaˬbeˬlaˇ ,
40001013	Zeˬluˇbaˬbeˬlaˇ-euˬ aˬ li Aˬbiˇoˆ , Aˬbiˇoˆ-euˬ aˬ li Eˇliˇkmˬ , Eˇliˇkmˬ-euˬ aˬ li Aˬzawˬ ,
40001014	Aˬzawˬ-euˬ aˬ li Zaˬdoˆ , Zaˬdoˆ-euˬ aˬ li Aˬcmˬ , Aˬcmˬ-euˬ aˬ li Eˇliˇuˆ ,
40001015	Eˇliˇuˆ-euˬ aˬ li Eˇlaˬzaˬ , Eˇlaˬzaˬ-euˬ aˬ li Maˬtaˬ , Maˬtaˬ-euˬ aˬ li Yaˬkoˆ ,
40001016	Yaˬkoˆ-euˬ aˬ li Yoˇsehˆ meh . Ka li lehˇ myahˇ-euˬ Yeˬsuˇ-euˬ zaˬ baw aˬ ma Maˬliˇ-aˬ , Yoˇsehˆ-euˬ nymˇ dahˬ meh .
40001017	Aˬbyaˬhaˬ-ahˇ neh Daˬbiˇ-ahˇ keuˆ ni tseˇ oeˬ tsui˰ meh . Daˬbiˇ-ahˇ neh Baˬbuˇloˬ miˇ k'ahˬ-ahˇ bi nyeh˰ ka g'eh-euˬ ziˇ-ahˇ keuˆ ni tseˇ oeˬ tsui˰ meh . K'oeˇ ziˇ-ahˇ neh Ka li-ahˇ keuˆ ni tseˇ oeˬ tsui˰ meh .
40001018	Yeˬsuˇ Ka li deh˰ le-euˬ gaˇ kawˆ-aˬ , heu lo˰-ehˇ meh . Aˬ yaw˰-euˬ aˬ ma Maˬliˇ-aˬ , Yoˇsehˆ-ahˇ dahˬ dzaˬ-iˇ-eu g'aˇ duˬ ngehˬ cawˬ tsehˆ taˬ-euˬ meh . Ehˇ k'aw˰ , Maˬliˇ-aˬ , aˬ yaw˰ nya˰ oeˇ mˇ maˬ baˇ mi naˆ-ehˇ , Muiˬ-eu shawˇ-eu Yaw sahˇ Miˬyehˇ baˬ da neh zaˬ tsehˆ leˇ-euˬ gaˇ kawˆ , yawˬ haˇ yawˬ ha ya siˬ-euˬ meh .
40001019	Yoˇsehˆ-aˬ , yaw tsaˬ yaw dawˇ tsawˇ haˬ tiˬ g'aˬ pyeu˰-eu meh . Ehˇ k'aw˰ , Maˬliˇ-euˬ myaˆ pyawˬ naˇ mehˇ cawˆ ni aˬ yaw˰ maˬ jahˇ maw˰-eu miˇ neh , aˬ yaw˰-ahˇ maˬ bi siˬ-ehˇ ciˬ cuˇ ni g'awˬ tsehˆ ma lehˇ noeˬ-euˬ meh .
40001020	K'oeˇ lo˰-ehˇ shaˇ noeˬ lu˰-eu aˇ yamˬ-ahˇ , aˬ yaw˰ yu˰ maˆ maˆ-eu la˰ k'oeˇ , Sahˬpaˬ Miˬyehˇ-euˬ mˬ taˆ g'aˬ k'ehˇ tiˬ g'aˬ aˬ yaw˰ jawˇ gaˇ doˆ le-awˇ , heu lo˰-ehˇ ehˇ-eu meh . " Daˬbiˇ-euˬ aˬ li Yoˇsehˆ-oˇ , Maˬliˇ-ahˇ sheuˬ-eu gaˇ kawˆ taˬ noeˬ shaˬ . Aˬ yaw˰ zaˬ tsehˆ leˇ-euˬ-aˬ , Muiˬ-eu shawˇ-eu Yaw sahˇ Miˬyehˇ baˬ da neh meh .
40001021	Aˬ yaw˰ aˬ li tiˬ li ciˬ teh˰-a . Aˬ li k'oeˇ li-ahˇ Yeˬsuˇ lehˇ nawˇ myahˇ nehˬ-awˬ . Aˬ jeˬ miˇ neh ehˇ naˇ , aˬ li k'oeˇ li-aˬ , aˬ yaw˰-euˬ tsawˇ haˬ deuˬ-ahˇ iˬ baˇ la˰ k'oeˇ ka k'o˰ doˆ nehˬ teh˰-a . "
40001022	Sahˬpaˬ Miˬyehˇ neh aˬ yaw˰-euˬ g'aˇ duˬ ngehˬ dah-eu tsawˇ haˬ deuˬ-ahˇ g'oe-awˇ ehˇ taˬ-euˬ dawˬ byah laˇ ni , k'oeˇ lo˰-ehˇ bi pyeu˰ laˇ-euˬ meh .
40001023	" Zaˬ miˬ yaw shawˇ tiˬ g'aˬ zaˬ tsehˆ leˇ-awˇ , aˬ li tiˬ li ciˬ teh˰-a . Aˬ li k'oeˇ li-ahˇ Eˇmaˬnoeˬlaˇ lehˇ myahˇ teh˰-a " lehˇ ehˇ taˬ-euˬ dawˬ jaˆ-eu meh . " Eˇmaˬnoeˬlaˇ " lehˇ ehˇ-eu dawˬ tsui˰-aˬ , " Miˬyehˇ aˬ dui nehˬ-ehˇ jawˇ meh " lehˇ ehˇ maw˰-eu meh .
40001024	K'oeˇ naˇ , Yoˇsehˆ uˬ noeˬ noeˬ laˇ-awˇ , Sahˬpaˬ Miˬyehˇ-euˬ mˬ taˆ g'aˬ k'ehˇ neh aˬ yaw˰-ahˇ ehˇ nehˬ-euˬ lo˰-ehˇ , Maˬliˇ-ahˇ sheuˬ dahˬ dzaˬ-euˬ meh .
40001025	Ehˇ k'aw˰ , aˬ li k'oeˇ li maˬ deh˰ le k'oeˇ keuˆ ni , aˬ yaw˰ Maˬliˇ nehˬ-ehˇ maˬ yu˰ ta˰ ni jawˇ-euˬ meh . Aˬ li k'oeˇ li-ahˇ Yeˬsuˇ lehˇ aˬ yaw˰ myahˇ nehˬ-euˬ meh .
40002001	Sahˬ paˬ Heˬloˆ uˆ lahˇ lu˰-eu aˇ yamˬ la˰ k'oeˇ , Yuˇdaˆ miˇ k'ahˬ Behˬlehˬhehˬ meuˬ-ahˇ Yeˬsuˇ deh˰ le-euˬ meh . K'oeˇ ngeh , aˬ guiˇ gaˇ kawˆ siˬ nya-eu zaˬ siˬ tsawˇ gahˇ ahˇ-eu deuˬ , nahˇ ma doˆ k'ehˬ paw neh Yeˬluˇsaˬlehˬ meuˬ-ahˇ laˇ-euˬ meh .
40002002	Aˬ yaw˰ ma˰ ehˇ-eu , " Deh˰ le-euˬ Yuˇdaˆ tsawˇ haˬ-euˬ sahˬ paˬ k'oeˇ g'aˬ aˬ gaˇ jawˇ ta . Nahˇ ma doˆ k'ehˬ paw dzeˇ neh aˬ yaw˰-euˬ aˬ guiˇ doˆ laˇ gaˇ nga ma˰ ya mawˇ-awˇ , aˬ yaw˰-ahˇ uˬ duˬ tahˬ laˇ-euˬ ma . "
40002003	Gaˇ kawˆ k'oeˇ sahˬ paˬ Heˬloˆ ya gaˬ ngeh , nui ma tiˬ paw˰-iˬ maˬ saˇ-a . K'oeˇ lo˰-ehˇ duˇ ni , Yeˬluˇsaˬlehˬ meuˬ meuˬ lah-ehˇ nui ma maˬ saˇ-a .
40002004	Piˇ ma aˬ yui˰ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ dawˬ tawˆ lu˰-ahˇ aˬ yaw˰ kuˇ uiˬ-awˇ , " Ka li aˬ gaˇ deh˰ le ta " lehˇ naˇ haˬ-euˬ meh .
40002005	Aˬ yaw˰ ma˰ ehˇ-eu , " Yuˇdaˆ miˇ k'ehˬ Behˬlehˬhehˬ meuˬ-ahˇ deh˰ le meh . Aˬ jeˬ miˇ neh ehˇ naˇ , Miˬyehˇ g'aˇ duˬ ngehˬ dah-eu tsawˇ haˬ neh bo˰ taˬ-euˬ heu lo˰-ehˇ jaˆ-eu meh .
40002006	' Behˬlehˬhehˬ-oˇ , Yuˇdaˆ meuˬ deuˬ la˰ k'oeˇ , nawˇ maˬ nyiˇ teˬ dzehˬ-a . Aˬ jeˬ miˇ neh ehˇ naˇ , ngaˬ-euˬ tsawˇ jeuˬ pyeu˰-eu , Iˇsaˬleˬlaˆ k'oeˇ taˆ , sheuˬ g'eh uˆ lahˇ-eu g'aˬ , nawˬ-euˬ la˰ k'oeˇ doˆ laˇ teh˰-a . " '
40002007	K'oeˇ ngeh , nahˇ ma doˆ k'ehˬ paw neh laˇ-euˬ zaˬ siˬ tsawˇ gahˇ ahˇ-eu tsawˇ haˬ k'oeˇ deuˬ-ahˇ Heˬloˆ kuˇ-awˇ , aˬ cawˬ maˬ bi siˬ ni mawˇ dzoeˇ-eu la˰ k'oeˇ , aˬ guiˇ k'oeˇ siˬ doˆ laˇ-euˬ aˇ yamˬ naˇ haˬ duˬ-euˬ meh .
40002008	" Naw ma˰ zaˬ k'oeˇ g'aˬ-ahˇ yaw duˬ duˬ-ehˇ poˆ-awˇ , ya mawˇ naˇ , tiˬ poˆ teh˰-ehˇ ngaˬ-ahˇ bi gaˬ k'o˰ la˰-awˬ . Ngaˇ g'eh aˬ yaw˰-ahˇ uˬ duˬ tahˬ-iˇ ma " lehˇ ehˇ nehˬ-awˇ , Behˬlehˬhehˬ meuˬ-ahˇ bi iˇ-euˬ meh .
40002009	Aˬ yaw˰ ma˰-ahˇ sahˬ paˬ k'oeˇ lo˰-ehˇ ehˇ nehˬ g'aˬ ngeh , aˬ yaw˰ ma˰ mehˬ hu paw paˇ iˇ-euˬ meh . Nahˇ ma doˆ k'ehˬ paw aˬ yaw˰ ma˰ neh ya mawˇ-euˬ aˬ guiˇ k'oeˇ siˬ aˬ yaw˰ ma˰-euˬ mehˬ hu iˇ lu˰-awˇ , zaˬ nahˬ deh˰ le taˬ-euˬ jawˇ duˬ k'oeˇ taˆ iˇ keuˆ ngeh , naˬ leˇ-euˬ meh .
40002010	Aˬ guiˇ k'oeˇ siˬ-ahˇ aˬ yaw˰ ma˰ ya mawˇ ngeh , laˬ k'aˬ cehˇ dui dui-euˬ meh .
40002011	Aˬ yaw˰ ma˰ nymˇ la˰ k'oeˇ uˇ leˇ ngeh , zaˬ nahˬ hawˇ-eu aˬ ma Maˬliˇ-ahˇ ya mawˇ-awˇ , pawˬ tsui˰ pawˬ dmˬ dmˬ-awˇ uˬ duˬ tahˬ-euˬ meh . Aˬ yaw˰ ma˰ neh yuˇ la˰-euˬ la˰ sawˬ deuˬ pyeu˰-eu shuiˇ , lawˇ baoˬ , muˇ laˬ , heu deuˬ yuˇ doˆ-awˇ , aˬ yaw˰-ahˇ damˬ nehˬ-euˬ meh .
40002012	Aˬ yaw˰ ma˰ sahˬ paˬ Heˬloˆ jawˇ gaˇ maˬ ya g'o˰-iˇ ni , yu˰ maˆ maˆ-eu la˰ k'oeˇ Miˬyehˇ neh aˬ yaw˰ ma˰-ahˇ ehˇ nehˬ-euˬ miˇ neh , yawˬ paw yawˬ gaˇ jaw jaw-awˇ aˬ yaw˰ ma˰-euˬ miˇ k'ahˬ-ahˇ g'o˰-iˇ-euˬ meh .
40002013	Aˬ yaw˰ ma˰ g'o˰-iˇ dzeuˇ ngeh , Yoˇsehˆ yu˰ maˆ maˆ-eu la˰ k'oeˇ Sahˬpaˬ Miˬyehˇ-euˬ mˬ taˆ g'aˬ k'ehˇ tiˬ g'aˬ doˆ le-awˇ , heu lo˰-ehˇ ehˇ-eu meh . " Aˬ li zaˬ nahˬ heu g'aˬ-ahˇ seh˰-eu lehˇ Heˬloˆ poˆ teh˰-a . K'oeˇ miˇ neh tuˇ-awˇ , aˬ nya˰ ma zaˬ-ahˇ sheuˬ-awˇ , Iˇjiˇtuˆ miˇ k'ahˬ-ahˇ cehˆ-awˬ . Ngaˇ nawˬ-ahˇ maˬ ngehˬ cawˬ le k'oeˇ keuˆ ni , k'oeˇ gaˇ jawˇ-awˬ . "
40002014	K'oeˇ naˇ , Yoˇsehˆ tuˇ-awˇ , aˬ nya˰ ma zaˬ-ahˇ sheuˬ-awˇ , uˬ ci˰ sehˇ g'ahˇ Iˇjiˇtuˆ miˇ k'ahˬ-ahˇ cehˆ-euˬ meh .
40002015	Heˬloˆ shiˇ ngeh keuˆ ni , aˬ yaw˰ pehˬ k'oeˇ gaˇ jawˇ-euˬ meh . SahˬpaˬMiˬyehˇ neh aˬ yaw˰ g'aˇ duˬ ngehˬ dah-eu tsawˇ haˬ-ahˇ g'oe-awˇ ehˇ taˬ-euˬ dawˬ pyeu˰-eu , " Ngaˬ li-ahˇ Iˇjiˇtuˆ miˇ k'ahˬ la˰ k'oeˇ neh kuˇ doˆ-euˬ ma " lehˇ ehˇ-eu dawˬ k'oeˇ dawˬ byah laˇ-eu g'aˇ duˬ , k'oeˇ lo˰-ehˇ pyeu˰ laˇ-euˬ meh .
40002016	Nahˇ ma doˆ k'ehˬ paw neh laˇ-euˬ zaˬ siˬ tsawˇ gahˇ ahˇ-eu tsawˇ haˬ k'oeˇ deuˬ , aˬ yaw˰-ahˇ tsawˇ gahˇ gahˇ-awˇ g'o˰ dzeuˇ-euˬ gaˇ kawˆ Heˬloˆ ya siˬ duˬ ngeh , nui ma pehˇ dui dui-euˬ meh . K'oeˇ ngeh , Behˬlehˬhehˬ meuˬ hawˇ-eu k'oeˇ-euˬ tahˬ g'o˰ tahˬ jawˇ k'aˇ jawˇ-eu , nyiˬ k'o˰-ahˇ neh la˰ oˆ paw-euˬ aˬ li zaˬ nahˬ dawˬ tawˆ lu˰-ahˇ seh˰ jiˇ-eu g'aˇ duˬ aˬ yaw˰ dawˬ bi˰-euˬ meh . Zaˬ siˬ tsawˇ gahˇ ahˇ-eu tsawˇ haˬ k'oeˇ deuˬ neh aˬ yaw˰-ahˇ ehˇ nehˬ taˬ-euˬ aˬ guiˇ k'oeˇ siˬ doˆ laˇ-euˬ aˇ yamˬ shaˇ sawˇ duˬ-awˇ , aˬ li zaˬ nahˬ deuˬ-ahˇ bi seh˰-eu g'aˇ duˬ k'oeˇ lo˰-ehˇ dawˬ bi˰-euˬ meh .
40002017	K'oeˇ lo˰-ehˇ jahˇ-eu la˰ k'oeˇ , Miˬyehˇ g'aˇ duˬ ngehˬ dah-eu Yeˬlaˬmiˇ neh heu lo˰-ehˇ ehˇ taˬ-euˬ dawˬ byah laˇ-euˬ meh .
40002018	" Tsawˇ ngoeˇ ngoeˇ dui dui-eu teˇ saˇ , Laˬmahˇ meuˬ-ahˇ gaˬ doˆ laˇ nya . Laˬkeˬlaˇ ngoeˇ dui dui lu˰ meh . Zaˬ bi shiˇ byoˆ jiˇ-euˬ miˇ neh , maˬ muˇ taˬ nya ni ngoeˇ lu˰ meh . "
40002019	Heˬloˆ shiˇ dzeuˇ ngeh jawˇ , Iˇjiˇtuˆ miˇ k'ahˬ-ahˇ Yoˇsehˆ yu˰ maˆ maˆ-eu la˰ k'oeˇ , SahˬpaˬMiˬyehˇ-euˬ mˬ taˆ g'aˬ k'ehˇ tiˬ g'aˬ aˬ yaw˰ jawˇ gaˇ doˆ le-awˇ ehˇ-eu ,
40002020	" Tuˇ-awˬ . Aˬ nya˰ ma zaˬ seuˬ-awˇ Iˇsaˬleˬlaˆ miˇ k'ahˬ-ahˇ g'o˰ leˇ-awˬ . Aˬ li-ahˇ seh˰-eu lehˇ leh jeh-eu tsawˇ haˬ deuˬ shiˇ jiˇ-euˬ meh . "
40002021	K'oeˇ ngeh , Yoˇsehˆ tuˇ-awˇ , aˬ nya˰ ma zaˬ-ahˇ sheuˬ-awˇ Iˇsaˬleˬlaˆ miˇ k'ahˬ-ahˇ g'o˰ leˇ-euˬ meh .
40002022	Ehˇ k'aw˰ , Heˬloˆ-euˬ dah zaˇ aˬ yaw˰-euˬ aˬ li Aˬgeˬlaˇ g'aˬ Yuˇdaˆ miˇ k'ahˬ-euˬ sahˬ paˬ geu˰ lu˰-eu Yoˇsehˆ ya gaˬ ngeh , k'oeˇ gaˇ maˬ g'o˰ leˇ peuˬ-a . Yu˰ maˆ maˆ-eu la˰ k'oeˇ aˬ yaw˰-ahˇ tiˬ poˆ paˇ mehˬ gahˇ nehˬ-euˬ lo˰-ehˇ , Gaˬliˬlehˇ miˇ k'ahˬ-ahˇ le-euˬ meh .
40002023	K'oeˇ naˇ , Naˬzaˬlehˇ meuˬ-ahˇ aˬ yaw˰ jawˇ-euˬ meh . Miˬyehˇ g'aˇ duˬ ngehˬ dah-eu tsawˇ haˬ deuˬ neh , Yeˬsuˇ-euˬ gaˇ kawˆ-ahˇ ta˰ leˇ-awˇ , " Aˬ yaw˰-ahˇ Naˬzaˬlehˇ tsawˇ haˬ lehˇ kuˇ teh˰-a " lehˇ ehˇ taˬ-euˬ dawˬ k'oeˇ dawˬ , k'oeˇ lo˰-ehˇ byah laˇ-euˬ meh .
40003001	Aˇ nah aˇ yamˬ k'oeˇ yamˬ la˰ k'oeˇ , Iˇ cu˰ shawˇ-eu Yoˇhaˬ lehˇ myahˇ-euˬ g'aˬ , Yuˇdaˆ miˇ k'ahˬ k'aˇ shui˰ deh yaˇ bawˇ tsahˬ bawˇ dahˇ la˰ k'oeˇ , heu lo˰-ehˇ dawˬ mehˬ mehˬ le-euˬ meh .
40003002	" Mˬ taˆ miˇ k'ahˬ keuˆ le shaw-iˬ meh . Iˬ baˇ noeˬ poˆ-awˬ . "
40003003	Miˬyehˇ g'aˇ duˬ ngehˬ dah-eu Iˇsaˬyaˇ neh ehˇ-euˬ dawˬ heu dawˬ-aˬ , Yoˇhaˬ-ahˇ ehˇ-euˬ dawˬ pyeu˰-eu meh . " Bawˇ tsahˬ bawˇ dahˇ la˰ k'oeˇ jawˇ-awˇ , heu lo˰-ehˇ tiˬ g'aˬ guˇ lu˰ meh . ' SahˬpaˬMiˬyehˇ oe-eu g'aˇ duˬ , gaˇ ma lehˬ hmˬ laˆ saˆ taˬ-awˬ . Aˬ yaw˰ oe-eu gaˇ ma tiˬ kahˇ , dawˇ coe ni shaˇ dahˇ doˆ taˬ-awˬ . ' "
40003004	Yoˇhaˬ-aˬ , law taw ca˰ hm neh za˰ taˬ-euˬ mehˬ tsoeˬ dm-awˇ , shaˬ k'oˆ jo˰ pa˰ pa˰ lu˰-eu meh . Aˬ yaw˰ dzaˬ-eu dzaˇ-aˬ , nyehˇ bahˇ hawˇ-eu bawˇ tsahˬ byaˬ byaˬ uiˇ meh .
40003005	Yeˬluˇsaˬlehˬ meuˬ-ahˇ jawˇ-eu tsawˇ haˬ deuˬ maˬ ehˇ , Yuˇdaˆ miˇ k'ahˬ doe ni jawˇ-eu tsawˇ haˬ deuˬ maˬ ehˇ , Yawˇdaˬ lawˇ baˬ dawˬ peh jawˇ-eu tsawˇ haˬ deuˬ maˬ ehˇ , aˬ yaw˰ jawˇ gaˇ laˇ-eu meh .
40003006	Aˬ yaw˰ ma˰ yawˬ ha-euˬ iˬ baˇ ja doˆ jiˇ-awˇ , Yawˇdaˬ lawˇ baˬ la˰ k'oeˇ Yoˇhaˬ neh iˇ cu˰ bi shawˇ nehˬ-euˬ meh .
40003007	Paˬliˬsehˇ deuˬ hawˇ-eu Saˬduˬgehˇ deuˬ k'aw˰ , Yoˇhaˬ neh iˇ cu˰ bi shawˇ-eu lehˇ oe lu˰ gaˇ Yoˇhaˬ ya mawˇ ngeh , heu lo˰-ehˇ ehˇ nehˬ-euˬ meh . " Aˇ lawˇ uiˇ naˆ-euˬ zaˬ deuˬ-oˇ , Miˬyehˇ neh lehˬ hmˬ taˬ-euˬ k'ehˬ-eu k'aˆ-eu jeˬ-ahˇ ya buˬ-iˇ ni jahˇ-awˬ lehˇ , naw ma˰-ahˇ aˬ suˇ g'aˬ ehˇ nehˬ la˰ taˬ .
40003008	Naw ma˰ iˬ baˇ noeˬ poˆ-euˬ gaˇ kawˆ bya cehˆ ni siˬ duˬ mawˇ duˬ laˇ paˬ-ehˇ deh˰-awˬ .
40003009	Aˬbyaˬhaˬ naw ma˰-euˬ aˬ da ma lehˇ ehˇ naˇ , k'ehˬ-eu k'aˆ-eu jeˬ-ahˇ ya buˬ-iˇ ma lehˇ naw ma˰ taˬ noeˬ . Ngaˇ naw ma˰-ahˇ ehˇ nehˬ nyaˇ . K'aˬ lo heu deuˬ k'aw˰ Aˬbyaˬhaˬ-euˬ zaˬ pyeu˰ jiˇ laˇ ni Miˬyehˇ jahˇ nya meh .
40003010	Aˇ bawˇ duˬ ciˇ-ahˇ tuˆ ni tuˇ coˬ-eu g'aˇ duˬ , deuˆ haˬ lehˬ hmˬ taˬ-euˬ meh . Aˇ siˬ yaw muiˬ paˬ-ehˇ maˬ siˬ le-eu aˇ bawˇ deuˬ bi tuˇ dzeh-awˇ , miˬ dzaˬ-ahˇ bi ba˰ puiˆ teh˰-a .
40003011	Naw ma˰ iˬ baˇ noeˬ poˆ-euˬ gaˇ kawˆ bi siˬ bi mawˇ-eu g'aˇ duˬ , iˇ cu˰ neh naw ma˰-ahˇ ngaˇ iˇ cu˰ shawˇ nehˬ ma . Ehˇ k'aw˰ , ngaˬ-euˬ mehˬ nah oe lu˰-eu g'aˬ-aˬ , Muiˬ-eu shawˇ-eu Yaw sahˇ Miˬyehˇ la˰ k'oeˇ hawˇ-eu , miˬ dzaˬ la˰ k'oeˇ naw ma˰-ahˇ iˇ cu˰ shawˇ nehˬ la˰ teh˰-a . Aˬ yaw˰-aˬ , ngaˇ naˆ maˬ tseˇ huiˬ dui mahˇ dui dui-awˇ , ngaˇ-aˬ , aˬ yaw˰-euˬ sehˬ nawˆ yuˇ nehˬ-eu teh˰-ehˇ k'aw˰ maˬ geuˇ nya .
40003012	Aˬ yaw˰-euˬ aˬ la˰-ahˇ , cehˇ baw shawˇ-eu baw seu tuˆ tehˬ taˬ-euˬ meh . Cehˇ maˇ deuˬ-ahˇ cehˇ jiˇ la˰ k'oeˇ pi ahˇ-awˇ , cehˇ k'aw˰ deuˬ-ahˇ-aˬ , tiˬ jawˇ-iˬ maˬ miˆ-iˇ-eu miˬ dzaˬ tsawˬ bu la˰ k'oeˇ ba˰ puiˆ teh˰-a . "
40003013	K'oeˇ ngeh , Yeˬsuˇ-aˬ , Yoˇhaˬ neh iˇ cu˰ bi shawˇ nehˬ-eu g'aˇ duˬ , Gaˬliˬlehˇ miˇ k'ahˬ-ahˇ neh Yawˇdaˬ lawˇ baˬ-ahˇ , Yoˇhaˬ jawˇ gaˇ oe-euˬ meh .
40003014	Yoˇ haˬ Yeˬsuˇ-ahˇ iˇ cu˰ shawˇ nehˬ-eu maˬ noeˬ doˆ coeˇ-ehˇ ehˇ-eu , " Ngaˇ-aˬ , nawˬ neh iˇ cu˰ bi shawˇ paˬ-ehˇ g'eh-eu tsawˇ haˬ ma . Ngaˬ neh iˇ cu˰ bi shawˇ nehˬ-eu lehˇ nawˇ oe teˬ loˇ . "
40003015	Ehˇ k'aw˰ , Yeˬsuˇ ehˇ-eu , " Miˬyehˇ-euˬ nui k'ahˇ byah laˇ ni , nymˬ-mˇ aˇ nya˰ heu lo˰-ehˇ ya mˇ meh . " K'oeˇ ngeh , Yeˬsuˇ-ahˇ iˇ cu˰ shawˇ nehˬ-eu g'aˇ duˬ Yoˇhaˬ nui ma tsaˬ-euˬ meh .
40003016	Yeˬsuˇ iˇ cu˰ shawˇ g'aˬ-awˇ , iˇ cu˰ la˰ k'oeˇ neh doˆ laˇ ngeh , mˬ pah le-awˇ , Miˬyehˇ-euˬ Yaw sahˇ k'aˬ k'oeˬ lo˰-ehˇ za˰ le-awˇ , aˬ yaw˰ k'oeˇ taˆ ga daw˰ le gaˇ ya mawˇ-euˬ meh .
40003017	" Heu-aˬ , ngaˇ gaˬ dui dui-awˇ nui k'ahˇ shiˇ dui dui-eu ngaˬ-euˬ Zaˬmaˇ ma " lehˇ ehˇ-eu teˇ saˇ , mˬ-ahˇ neh gaˬ doˆ le-euˬ meh .
40004001	K'oeˇ naˇ , Neh˰ sahˬ paˬ neh Yeˬsuˇ-ahˇ muˇ juˇ bi juˇ-eu g'aˇ duˬ , Yaw sahˇ Miˬyehˇ neh Yeˬsuˇ-ahˇ bawˇ tsahˬ bawˇ dahˇ-ahˇ sheuˬ g'eh-euˬ meh .
40004002	Maˬ dzaˬ maˬ dawˇ ni oeˬ tseˇ nah oeˬ tseˇ miˇ jawˇ keuˆ la˰ ngeh , Yeˬsuˇ hawˬ meh˰ meh˰ dui dui laˇ-euˬ meh .
40004003	K'oeˇ ngeh , Neh˰ sahˬ paˬ aˬ yaw˰ jawˇ gaˇ oe-awˇ ehˇ-eu , " Nawˇ Miˬyehˇ-euˬ Zaˬ maˇ pyeu˰-eu ngeuˇ naˇ , k'aˬ lo heu deuˬ-ahˇ kaˬ muˇ pyeu˰ laˇ-awˬ lehˇ dawˬ bi˰-awˬ tawˇ . "
40004004	Yeˬsuˇ ehˇ-eu , " ' Dzaˬ-eu jeˬ baˬ da neh teh˰-ehˇ tsawˇ haˬ zaˬ yaw deh˰ deh˰ nya-eu maˬ ngeuˇ-a . Miˬyehˇ-euˬ k'aˬ meh-ahˇ neh k'aˇ doˆ le-euˬ dawˬ yawˬ dawˬ na lu˰ baˬ da neh deh˰ nya-eu meh ' lehˇ , Jaˇ li˰ la˰ k'oeˇ bo˰ taˬ-euˬ meh . "
40004005	K'oeˇ naˇ , Neh˰ sahˬ paˬ k'oeˇ g'aˬ Yeˬsuˇ-ahˇ Muiˬ-eu shawˇ-eu Meuˬ pyeu˰-eu Yeˬluˇsaˬlehˬ meuˬ-ahˇ sheuˬ g'eh-awˇ , Uˬ duˬ tahˬ nymˇ nymˇ ma-euˬ k'aˬ boeˬ goˇ dui dui-eu tsahˇ-ahˇ sheuˬ taˬ-euˬ meh .
40004006	Aˬ yaw˰ ehˇ-eu , " Nawˇ Miˬyehˇ-euˬ Zaˬ maˇ pyeu˰-eu ngeuˇ naˇ , heu gaˇ neh tsawˬ ka haw sheˇ . ' Miˬyehˇ neh aˬ yaw˰-euˬ mˬ taˆ g'aˬ k'ehˇ deuˬ-ahˇ k'ehˇ-awˇ , nawˬ-euˬ aˬ kuiˇ k'aˬ lo-ahˇ maˬ bi ga zaw ni nawˬ-ahˇ bi ciˬ le teh˰-a ' lehˇ Jaˇ li˰ la˰ k'oeˇ bo˰ taˬ-euˬ jaˆ meh . "
40004007	Yeˬsuˇ ehˇ-eu , " ' Nawˬ-euˬ Miˬyehˇ pyeu˰-eu SahˬpaˬMiˬyehˇ-ahˇ nawˇ maˬ ya lawˬ haw-a ' lehˇ , Jaˇ li˰ la˰ k'oeˇ ehˇ taˬ-euˬ meh . "
40004008	K'oeˇ naˇ , Neh˰ sahˬ paˬ neh Yeˬsuˇ-ahˇ goˇ dui dui-eu gawˬ jawˬ k'oeˇ taˆ sheuˬ daˆ g'eh-awˇ , miˇ tsaˬ k'oeˇ taˆ k'aˇ jaˆ-eu miˇ k'ahˬ dawˬ tawˆ lu˰ hawˇ-eu , miˇ k'ahˬ k'oeˇ deuˬ-euˬ yaw sheh˰ k'ahˬ sehˇ dawˬ tawˆ lu˰ , aˬ yaw˰-ahˇ mehˬ nehˬ-euˬ meh .
40004009	Neh˰ sahˬ paˬ ehˇ-eu , " Nawˇ pawˬ tsui˰ pawˬ dmˬ dmˬ-awˇ ngaˬ-ahˇ uˬ duˬ tahˬ naˇ , miˇ k'ahˬ heu deuˬ dawˬ tawˆ lu˰ nawˬ-ahˇ bi˰ ma . "
40004010	K'oeˇ ngeh jawˇ , Yeˬsuˇ ehˇ-eu , " Saˬdaˬ-oˇ , doˆ-iˇ-awˬ . ' Nawˬ-euˬ Miˬyehˇ pyeu˰-eu Sahˬpaˬ Miˬyehˇ-ahˇ teh˰-ehˇ nawˇ uˬ duˬ ya tahˬ-awˇ , aˬ yaw˰-euˬ nui k'ahˇ teh˰-ehˇ ya mˇ meh ' lehˇ , Jaˇ li˰ la˰ k'oeˇ bo˰ taˬ-euˬ meh . "
40004011	K'oeˇ ngeh , Neh˰ sahˬ paˬ k'oeˇ g'aˬ aˬ yaw˰ jawˇ gaˇ neh doˆ-iˇ-euˬ meh . K'oeˇ naˇ , mˬ taˆ g'aˬ k'ehˇ deuˬ oe-awˇ , Yeˬsuˇ-ahˇ ngehˬ g'eh le-euˬ meh .
40004012	Yoˇhaˬ-ahˇ pa˰ kuˆ la˰ k'oeˇ bi nyeh˰ uˇ-euˬ gaˇ kawˆ Yeˬsuˇ ya gaˬ ngeh , Gaˬliˬlehˇ miˇ k'ahˬ-ahˇ g'o˰ leˇ-euˬ meh .
40004013	Naˬzaˬlehˇ meuˬ-ahˇ maˬ paˇ jawˇ ni , Gaˬliˬlehˇ lah lah dzeˇ jaˆ-eu Gaˬbeˬneˬoˬ meuˬ-ahˇ aˬ yaw˰ jawˇ-iˇ-euˬ meh . Gaˬliˬlehˇ lah-aˬ , Zeˬbuˬloˬ hawˇ-eu Naˬtaˬliˇ miˇ k'ahˬ la˰ k'oeˇ jaˆ-eu meh .
40004014	Miˬyehˇ g'aˇ duˬ ngehˬ dah-eu Iˇsaˬyaˇ neh heu lo˰-ehˇ ehˇ taˬ-euˬ dawˬ byah laˇ ni , a yaw˰ k'oeˇ gaˇ jawˇ-iˇ-euˬ jeˬ pyeu˰-eu meh .
40004015	" Yawˇdaˬ lawˇ baˬ-euˬ nui baˬ paw , Gaˬliˬlehˇ lah-ahˇ jaˆ taw˰-eu , Zeˬbuˬloˬ-euˬ miˇ k'ahˬ hawˇ-eu , Naˬtaˬliˇ-euˬ miˇ k'ahˬ pyeu˰-eu , aˬ cawˬ tsawˇ jeuˬ jawˇ-eu jawˇ duˬ , Gaˬliˬlehˇ miˇ k'ahˬ k'oeˇ tsahˇ-ahˇ ,
40004016	Yaw zahˇ la˰ k'oeˇ jawˇ lu˰-eu deuˬ , yaw sheh˰ ya mawˇ-euˬ meh . Shiˇ-eu miˇ k'ahˬ yaw zahˇ la˰ k'oeˇ , k'aˇ jawˇ-eu tsawˇ haˬ deuˬ k'oeˇ taˆ , yaw sheh˰ bya keuˆ le g'aˬ-euˬ meh . "
40004017	Aˇ yamˬ k'oeˇ yamˬ-ahˇ neh aˇ dahˬ beh-awˇ , Yeˬsuˇ dawˬ mehˬ mehˬ-euˬ meh . " Mˬ taˆ Miˇ k'ahˬ peh le lu˰ meh . Iˬ baˇ noeˬ poˆ-awˬ " lehˇ ehˇ-eu gaˇ kawˆ mehˬ-euˬ meh .
40004018	Yeˬsuˇ Gaˬliˬlehˇ lah lah dzeˇ iˇ lu˰ ngeh , ngaˬ shaˬ poˆ-eu tsawˇ haˬ pyeu˰-eu Beˬtuˆluˆ lehˇ kuˇ-eu Siˇmoˬ hawˇ-eu Aˬdehˬlehˬ aˬ nya˰ nmˇ lah la˰ k'oeˇ za dzeh lu˰ gaˇ ya mawˇ-euˬ meh .
40004019	" Ngaˬ-euˬ mehˬ nah caw teh laˇ-awˬ . Ngaˇ naw nya˰ nmˇ-ahˇ tsawˇ haˬ poˆ-eu tsawˇ haˬ bi geu˰ ma " lehˇ ehˇ nehˬ-euˬ meh .
40004020	Aˬ nya˰ nmˇ ja tawˆ ni za byehˇ dzeh ya˰-awˇ , aˬ yaw˰-euˬ mehˬ nah caw teh g'eh-euˬ meh .
40004021	Aˬ yaw˰ mehˬ hu paw paˇ iˇ g'eh ngeh , Zeˬbeˬdehˇ-euˬ aˬ li Yaˬkoˆ hawˇ-eu Yoˇhaˬ aˬ nya˰ nmˇ-ahˇ paˇ tahˬ puˬ-euˬ meh . Aˬ nya˰ nmˇ-aˬ , aˬ da Zeˬbeˬdehˇ nehˬ-ehˇ lawˬ la˰ k'oeˇ uˇ-awˇ za do˰ lu˰-eu meh . Yeˬsuˇ aˬ yaw˰ nya˰-ahˇ kuˇ ngeh ,
40004022	lawˬ hawˇ-eu aˬ da-ahˇ byehˇ dzeh ya˰-awˇ , tiˬ poˆ teh˰-ehˇ Yeˬsuˇ mehˬ nah caw teh g'ehˬ-euˬ meh .
40004023	Gaˬliˬlehˇ miˇ k'ahˬ doe ni Yeˬsuˇ cah-awˇ , aˬ yaw˰ ma˰-euˬ uˬ duˬ tahˬ nymˇ la˰ k'oeˇ mehˬ-eu tsoˆ-eu jeˬ mˇ-awˇ , Miˬyehˇ Miˇ k'ahˬ-ahˇ ta˰ leˇ-eu laˬ k'aˬ cehˇ-eu guiˬ lahˬ dawˬ mehˬ-eu uˬ ta˰ , naˇ gawˇ g'awˬ mya jeˬ pi lu˰-eu tsawˇ haˬ deuˬ-ahˇ k'aw˰ , laˆ taˬ nehˬ-euˬ meh .
40004024	Yeˬsuˇ-euˬ gaˇ kawˆ Suˇliˆ miˇ k'ahˬ k'ahˬ lah ni gaˬ doe-iˇ-awˇ , pyaˬ-eu tsawˇ haˬ deuˬ , naˇ gawˇ g'awˬ mya jeˬ pi lu˰-eu tsawˇ haˬ deuˬ , neh˰ uˇ-eu tsawˇ haˬ deuˬ , mawˇ bawˬ seu-eu tsawˇ haˬ deuˬ hawˇ-eu , kuiˇ shiˇ la˰ shiˇ shiˇ-eu tsawˇ haˬ deuˬ-ahˇ aˬ yaw˰ jawˇ gaˇ sheuˬ uiˬ la˰-awˇ , aˬ yaw˰ laˆ taˬ-euˬ meh .
40004025	Gaˬliˬlehˇ miˇ k'ahˬ , Meuˬ tseˇ meuˬ-euˬ miˇ k'ahˬ , Yeˬluˇsaˬlehˬ meuˬ , Yuˇdaˆ miˇ k'ahˬ , Yawˇdaˬ lawˇ baˬ nui baˬ paw jaˆ-eu miˇ k'ahˬ , heu deuˬ la˰ k'oeˇ jawˇ-eu tsawˇ haˬ deuˬ aˬ yaw˰ mehˬ nah caw teh-euˬ meh . Aˬ yaw˰ mehˬ nah caw teh-eu tsawˇ haˬ aˇ ma˰ k'oeˇ ma˰ myaˬ dui dui-eu meh .
40005001	Yeˬsuˇ tsawˇ haˬ aˇ ma˰ ma˰ ma-ahˇ ya mawˇ ngeh , gawˬ jawˬ uˬ du daˆ leˇ-awˇ nuiˇ-awˇ , aˬ yaw˰-euˬ zaˬ lahˇ deuˬ aˬ yaw˰-euˬ dawˬ peh uiˬ laˇ-euˬ meh .
40005002	K'oeˇ ngeh , aˬ yaw˰ ma˰-ahˇ heu lo˰-ehˇ mehˬ nehˬ tsoˆ nehˬ-euˬ meh .
40005003	" Nui ma la˰ k'oeˇ shaˬ-eu zahˬ-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , mˬ taˆ miˇ k'ahˬ-aˬ , aˬ yaw˰ ma˰-euˬ miˇ k'ahˬ pyeu˰-eu meh .
40005004	" Noeˬ shaˬ noeˬ zahˬ-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , aˬ yaw˰ ma˰-ahˇ bi noeˬ saˇ laˇ teh˰-a .
40005005	" Nui nahˬ nui yu ahˇ-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , miˇ tsaˬ dawˬ tawˆ lu˰ aˬ yaw˰ ma˰-ahˇ o˰-eu jeˬ biˇ meh .
40005006	" Yaw tsaˬ yaw dawˇ jeˬ-ahˇ meh˰-eu shu˰-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , yaw tsaˬ yaw dawˇ jeˬ-ahˇ aˬ yaw˰ ma˰ ya dzaˬ ya dawˇ dehˆ teh˰-a .
40005007	" G'awˬ shaˬ gaˬ nya-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , aˬ yaw˰ ma˰-ahˇ Miˬyehˇ g'awˬ shaˬ gaˬ nehˬ teh˰-a .
40005008	" Nui ma la˰ k'oeˇ muiˬ-eu shawˇ-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , aˬ yaw˰ ma˰ Miˬyehˇ-ahˇ ya mawˇ teh˰-a .
40005009	" Tsaˬ leˇ dzoeˇ leˇ ni mˇ-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , aˬ yaw˰ ma˰-ahˇ Miˬyehˇ-euˬ zaˬ lehˇ kuˇ teh˰-a .
40005010	" Yaw tsaˬ yaw dawˇ jeˬ mˇ-eu baˬ da neh , k'ehˬ-eu k'aˆ-eu jeˬ-ahˇ ya daˬ-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , mˬ taˆ Miˆ k'ahˬ-aˬ , aˬ yaw˰ ma˰-ahˇ o˰-eu jeˬ biˇ meh .
40005011	" Naw ma˰ ngaˬ-euˬ mehˬ nah caw teh-eu baˬ da neh , aˬ cawˬ yehˬ bawˬ sehˇ lu-ehˇ ehˇ-eu , k'ehˬ-eu k'aˆ-eu , maˬ ngeuˇ gaˇ keuˆ ni g'awˬ mya jeˬ ja bu ja doeˇ-eu , heu deuˬ-ahˇ naw ma˰ ya daˬ ngeh , guiˬ lahˬ huiˬ-eu meh .
40005012	Laˬ k'aˬ cehˇ dui dui-awˬ . Aˬ jeˬ miˇ neh ehˇ naˇ , mˬ k'oeˇ taˆ naw ma˰ g'aˇ duˬ lehˬ hmˬ taˬ-euˬ la˰ sawˬ huiˬ dui dui meh . Naw ma˰-euˬ mehˬ hu deh˰ dzeuˇ jawˇ dzeuˇ ya˰-euˬ Miˬyehˇ g'aˇ duˬ ngehˬ dah-eu deuˬ k'aw˰ , k'oeˇ lo˰-ehˇ k'ehˬ nehˬ k'aˆ nehˬ gaˇ ya daˬ-euˬ meh .
40005013	" Naw ma˰-aˬ , miˇ tsaˬ zaˬ dawˬ tawˆ lu˰ g'aˇ duˬ saˬ deu˰ pyeu˰-eu meh . Ehˇ k'aw˰ , saˬ deu˰ k'oeˇ saˬ ca taˆ-eu byoˆ-iˇ naˇ , aˬ joˆ-ehˇ paˇ taˆ laˇ nya nmˇ . Miˇ tsa tahˬ dzeh-awˇ , tsawˇ haˬ nawˬ nawˬ-ehˇ bi cah-eu uˬ ta˰ , aˬ jeˬ gaˇ dahˇ paˇ tsoeˬ nmˇ .
40005014	" Naw ma˰-aˬ , miˇ tsaˬ dawˬ tawˆ lu˰ g'aˇ duˬ yaw sheh˰ pyeu˰-eu meh . Gawˬ jawˬ uˬ du jaˆ-eu meuˬ-ahˇ maˬ dehˬ kaˬ za˰ nya-a .
40005015	Tsawˇ haˬ tiˬ g'aˬ-iˬ , tsiˇ k'mˬ do˰-awˇ k'aˆ puˬ neh maˬ mo˰ tsahˬ taˬ-a . Ehˇ k'aw˰ , tsiˇ k'mˬ do˰ taˬ duˬ k'oeˇ taˆ ciˬ daˆ-awˇ , pehˬ zaˬ ma zaˬ mawˇ nya ni yaw sheh˰ bi bya-eu meh .
40005016	K'oeˇ gaˇ duˇ ni , naw ma˰ neh mˇ-euˬ yaw muiˬ jeˬ-ahˇ aˬ cawˬ mawˇ-awˇ , mˬ k'oeˇ taˆ jawˇ-eu naw ma˰-euˬ Aˬda-ahˇ ja ceuˬ ni , aˬ cawˬ mehˬ shi naw ma˰-euˬ yaw sheh˰ yaw k'aˆ-ehˇ bi bya-awˬ .
40005017	" Zahˇ dawˬ k'o˰ dawˬ hawˇ-eu Miˬyehˇ g'aˇ duˬ ngehˬ dah-eu deuˬ neh mehˬ taˬ tsoˆ taˬ ya˰-euˬ dawˬ deuˬ-ahˇ laˆ cawˆ le-eu g'aˇ duˬ ngaˇ oe-euˬ nga lehˇ naw ma˰ taˬ noeˬ . K'oeˇ deuˬ-ahˇ laˆ cawˆ-eu g'aˇ duˬ oe-euˬ maˬ ngeuˇ . Mˇ byah-eu g'aˇ duˬ oe-euˬ ma .
40005018	Ngaˇ naw ma˰-ahˇ dawˇ coe ni ehˇ nehˬ nyaˇ . Mˬ hawˇ-eu miˇ k'aˇ zi˰ k'oeˇ keuˆ ni maˬ ehˇ , Zahˇ dawˬ k'o˰ dawˬ la˰ k'oeˇ k'aˇ ahˇ-eu jeˬ dawˬ tawˆ lu˰ ma˰ byah laˇ k'oeˇ keuˆ ni maˬ ehˇ , Zahˇ dawˬ k'o˰ dawˬ la˰ k'oeˇ bo˰ taˬ-euˬ aˇ bo˰ bo˰ zaˬ tiˬ bo˰ teh˰-ehˇ k'aw˰ maˬ byoˆ-iˇ-aˇ .
40005019	K'oeˇ miˇ neh , zahˇ dawˬ k'o˰ dawˬ heu deuˬ la˰ k'oeˇ , aˬ cawˬ naˆ maˬ tseˇ nyiˇ dzehˬ-eu tiˬ dawˬ na-ahˇ yawˬ ha maˬ caw teh-eu uˬ ta˰ , aˬ cawˬ maˬ bi caw teh ni mehˬ-eu tsoˆ-eu tsawˇ haˬ aˬ geu g'aˬ maˬ kaˬ , mˬ taˆ Miˇ k'ahˬ la˰ k'oeˇ aˬ cawˬ naˆ maˬ tseˇ teˬ dui nyiˇ dui dui teh˰-a . Ehˇ k'aw˰ , zahˇ dawˬ k'o˰ dawˬ k'oeˇ deuˬ-euˬ mehˬ nah yawˬ ha caw teh-awˇ , aˬ cawˬ k'aw˰ caw teh ni mehˬ nehˬ tsoˆ nehˬ-eu tsawˇ haˬ aˬ geu g'aˬ maˬ kaˬ , mˬ taˆ Miˇ k'ahˬ la˰ k'oeˇ aˬ cawˬ naˆ maˬ tseˇ huiˬ dzehˬ mahˇ dzehˬ teh˰-a .
40005020	Ngaˇ naw ma˰-ahˇ ehˇ nehˬ nyaˇ . Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ naˆ maˬ tseˇ naw ma˰ yaw tsaˬ yaw dawˇ jeˬ maˬ ahˇ dzehˬ naˇ , mˬ taˆ Miˇ k'ahˬ la˰ k'oeˇ naw ma˰ maˬ ya uˇ leˇ-a .
40005021	" Aˇ hu tsawˇ haˬ deuˬ-ahˇ ehˇ taˬ-euˬ dawˬ naw ma˰ ya gaˬ-euˬ meh . ' Tsawˇ haˬ maˬ ya seh˰-a . Tsawˇ haˬ seh˰-eu tsawˇ haˬ-aˬ , yaˇ k'aˬ daˇ gaˇ ya daˬ meh ' lehˇ ehˇ taˬ-euˬ meh .
40005022	Ehˇ k'aw˰ , naw ma˰-ahˇ ngaˇ heu lo˰-ehˇ ehˇ-eu ma . Yawˬ ha-euˬ mehˇ nmˇ-ahˇ nui ma pehˇ-eu tsawˇ haˬ aˬ geu g'aˬ maˬ kaˬ , yaˇ k'aˬ daˇ gaˇ ya daˬ teh˰-a . Yawˬ ha-euˬ mehˇ nmˇ-ahˇ yaˬ k'ehˇ yaˬ-eu tsawˇ haˬ-aˬ , yaˇ k'aˬ daˇ-eu deuˬ-euˬ mehˬ shi bi sheuˬ keuˆ g'eh teh˰-a . Yawˬ ha-euˬ mehˇ nmˇ-ahˇ , ' Miˬyehˇ-ahˇ maˬ siˬ nya-eu tsawˇ cawˆ ' lehˇ ehˇ-eu tsawˇ haˬ-aˬ , shiˬ buiˇ lah ma-ahˇ ya shaˬ teh˰-a .
40005023	Nawˇ lawˇ duˬ k'oeˇ taˆ tiˬ jeˬ paˬ lawˇ-eu lehˇ g'eh ngeh , nawˬ-euˬ mehˇ nmˇ nawˬ-ahˇ nui ma maˬ saˇ-eu gaˇ kawˆ tiˬ jeˬ na jaˆ gaˇ noeˬ doˆ laˇ naˇ ,
40005024	lawˇ-eu shehˇ-eu jeˬ-ahˇ lawˇ duˬ mehˬ shi bi jaˆ ya˰-awˇ , nawˬ-euˬ mehˇ nmˇ nehˬ-ehˇ jahˇ tsaˬ geu˰ g'aˬ miˇ tsa paˇ g'o˰ poˆ laˇ-awˇ , lawˇ-eu shehˇ-eu jeˬ mˇ-awˬ .
40005025	Nawˬ-ahˇ yaˇ k'aˬ ja-eu tsawˇ haˬ nehˬ-ehˇ yaˇ k'aˬ daˇ-eu nymˇ-ahˇ le lu˰ ngeh , naw nya˰ yaw kaˬ yaw kawˇ-ehˇ laˆ tsa˰ geu˰-awˬ . Yaw kawˇ-ehˇ maˬ laˆ tsaˬ geu˰ naˇ , tsawˇ haˬ k'oeˇ g'aˬ nawˬ-ahˇ yaˇ k'aˬ daˇ-eu g'aˬ-euˬ la˰-ahˇ aˬ nehˬ teh˰-a . Yaˇ k'aˬ daˇ-eu g'aˬ k'aw˰ , nawˬ-ahˇ paˬ kuˆ-ahˇ haw-eu g'aˬ-euˬ aˬ la˰ la˰ k'oeˇ a nehˬ-awˇ , pa˰ kuˆ-ahˇ bi dawˆ teh˰-a .
40005026	Ngaˇ nawˬ-ahˇ maˇ jawˆ ni ehˇ nehˬ nyaˇ . Doˆ paˬ-ehˇ g'eh-eu pyuˇ tiˬ pehˆ maˬ doˆ jiˇ k'oeˇ keuˆ ni , pa˰ kuˆ la˰ k'oeˇ nawˇ ya uˇ teh˰-a .
40005027	" ' Aˬ cawˬ-euˬ miˬ zaˬ yo zaˬ-ahˇ maˬ ya bahˬ maˬ ya muˆ-a ' lehˇ ehˇ-eu dawˬ naw ma˰ ya gaˬ g'aˬ-euˬ meh .
40005028	Ehˇ k'aw˰ , naw ma˰-ahˇ ngaˇ heu lo˰-ehˇ ehˇ-eu ma . Tsawˇ haˬ tiˬ g'aˬ zaˬ miˬ zaˬ tiˬ g'aˬ-ahˇ haw-awˇ , yu˰ ta˰ jawˇ ta˰ maw˰-eu nui ma ahˇ naˇ , nui ma la˰ k'oeˇ zaˬ miˬ zaˬ k'oeˇ g'aˬ-ahˇ bahˬ-euˬ muˆ-euˬ meh .
40005029	Nawˬ-euˬ myaˆ nuiˆ aˇ maˇ nuiˆ baˬ da neh nawˇ iˬ baˇ ya mˇ-euˬ ngeuˇ naˇ , myaˆ nuiˆ k'oeˇ nuiˆ k'eu˰ doˆ-awˇ biˬ dzeh-awˬ . G'awˇ mawˇ mawˇ lah-ehˇ shiˬ buiˇ lah ma-ahˇ bi biˬ ahˇ-eu naˆ maˬ tseˇ , aˇ sehˇ tiˬ sehˇ ya teˬ-iˇ-eu maˬ gaˇ dzehˬ teh˰-a .
40005030	Nawˬ-euˬ aˬ la˰ aˇ maˇ la˰ baˬ da neh nawˇ iˬ baˇ ya mˇ-euˬ ngeuˇ naˇ , aˬ la˰ k'oeˇ la˰ deuˆ tsehˆ-awˇ biˬ dzeh-awˬ . G'awˇ mawˇ mawˇ lah-ehˇ shiˬ buiˇ lah ma-ahˇ bi biˬ ahˇ-eu naˆ maˬ tseˇ , aˇ sehˇ tiˬ sehˇ dahˬ-iˇ-eu maˬ gaˇ dzehˬ teh˰-a .
40005031	" haˬ aˬ geu g'aˬ maˬ kaˬ , miˬ zaˬ k'o˰ naˇ , k'o˰-euˬ gaˇ kawˆ yaw duˬ yaw ciˇ baw ni , miˬ zaˬ g'aˬ-ahˇ sahˬ bo˰ tiˬ dzeh ya bi˰ meh ' lehˇ ehˇ taˬ-euˬ jaˆ-eu meh .
40005032	Ehˇ k'aw˰ , ngaˇ naw ma˰-ahˇ heu lo˰-ehˇ ehˇ-eu ma . Tsawˇ haˬ aˬ geu g'aˬ maˬ kaˬ , yawˬ ha-euˬ miˬ zaˬ aˬ cawˬ nehˬ-ehˇ bahˬ-euˬ muˆ-euˬ maˬ jaˆ gaˇ k'o˰ dzeh nehˬ-awˇ , miˬ zaˬ k'oeˇ g'aˬ yawˬ zahˇ yawˬ iˇ paˇ naˇ , miˬ zaˬ g'aˬ aˬ cawˬ-euˬ yo zaˬ-ahˇ bahˬ ni k'aˬ dzeˇ zaˬ g'aˬ neh jahˇ-euˬ meh . Aˬ cawˬ-euˬ miˬ k'o˰-ahˇ sheuˬ-eu tsawˇ haˬ aˬ geu g'aˬ maˬ kaˬ , aˬ cawˬ-euˬ miˬ zaˬ-ahˇ bahˬ-eu meh .
40005033	" maˬ mˇ nya-eu jeˬ taˬ kamˬ . Nawˬ neh mˇ ma lehˇ SahˬpaˬMiˬyehˇ-ahˇ kamˬ taˬ-euˬ jeˬ-ahˇ , kamˬ-euˬ lo˰-ehˇ mˇ byah-awˬ ' lehˇ , aˇ hu tsawˇ haˬ deuˬ-ahˇ ehˇ nehˬ taˬ-euˬ dawˬ k'oeˇ dawˬ k'aw˰ , naw ma˰ ya gaˬ g'aˬ-euˬ meh .
40005034	Ehˇ k'aw˰ , ngaˇ naw ma˰-ahˇ heu lo˰-ehˇ ehˇ-eu ma . Kamˬ-eu jeˬ tiˬ paw˰-iˬ taˬ mˇ . Mˬ-ahˇ g'oe-awˇ neh k'aw˰ taˬ kamˬ . Aˬ jeˬ miˇ neh ehˇ naˇ , k'oeˇ-aˬ , Miˬyehˇ-euˬ nuiˇ mahˬ meh .
40005035	Miˇ-ahˇ g'oe-awˇ neh k'aw˰ taˬ kamˬ . Aˬ jeˬ miˇ neh ehˇ naˇ , k'oeˇ-aˬ , Miˬyehˇ-euˬ aˬ kuiˇ cawˬ taˬ duˬ meh . Yeˬluˇsaˬlehˬ meuˬ-ahˇ g'oe-awˇ neh k'aw˰ taˬ kamˬ . Aˬ jeˬ miˇ neh ehˇ naˇ , k'oeˇ-aˬ , huiˬ dui dui-eu Sahˬ paˬ-euˬ meuˬ meh .
40005036	Nawˬ-euˬ uˬ duˬ-ahˇ g'oe-awˇ neh k'aw˰ taˬ kamˬ . Aˬ jeˬ miˇ neh ehˇ naˇ , uˬ duˬ tsehˇ kahˇ tiˬ kahˇ pyuˇ laˇ ni maˬ ehˇ , naˆ-iˇ ni maˬ ehˇ , nawˇ jahˇ nya-eu maˬ ngeuˇ-a .
40005037	Ngeuˇ naˇ ' Ngeuˇ ma ' , maˬ ngeuˇ naˇ ' Maˬ ngeuˇ ' lehˇ teh˰-ehˇ ehˇ-awˬ . K'oeˇ uˬ ta˰-ehˇ ngehˬ dzehˬ tmˇ dzehˬ-eu dawˬ deuˬ-aˬ , Haiˬ-eu Neh˰ sahˬ paˬ-euˬ la˰ k'oeˇ neh doˆ le-euˬ dawˬ meh .
40005038	" nuiˆ-euˬ poeˬ myaˆ nuiˆ , seuˬ-euˬ poeˬ seuˬ ' lehˇ ehˇ taˬ-euˬ dawˬ naw ma˰ ya gaˬ-euˬ meh .
40005039	Ehˇ k'aw˰ , ngaˇ naw ma˰-ahˇ heu lo˰-ehˇ ehˇ-eu ma . Aˬ cawˬ yaw doeˇ jahˇ laˇ gaˇ yaw doeˇ taˬ jahˇ k'o˰ nehˬ . Tsawˇ haˬ tiˬ g'aˬ na nawˬ-euˬ baˬ ba aˇ maˇ paw pyawˬ-ahˇ tehˆ laˇ naˇ , aˇ caˇ pyawˬ paˇ ciˬ daˬ nehˬ-awˬ .
40005040	Tsawˇ haˬ tiˬ g'aˬ na nawˬ-euˬ pehˇ k'ahˬ la˰ k'oeˇ kahˇ ja za geu˰ maw˰ naˇ , la˰ nyiˇ kahˇ k'aw˰ lehˆ caw nehˬ-awˬ .
40005041	Tsawˇ haˬ tiˬ g'aˬ na nawˬ-ahˇ k'aˆ g'aˬ-awˇ , tiˬ laˇ kaˬ gaˇ keuˆ ni bi caw teh le maw˰ naˇ , nyiˬ laˇ kaˬ gaˇ keuˆ ni caw teh nehˬ-awˬ .
40005042	Shaˇ-eu tsawˇ haˬ-ahˇ bi˰-awˇ , ngaˬ maw˰ paˇ maw˰-eu tsawˇ haˬ-ahˇ ngaˬ nehˬ paˇ nehˬ-awˬ .
40005043	" ha dawˬ peh jawˇ-eu tsawˇ haˬ-ahˇ gaˬ-awˇ , yawˬ ha-ahˇ muiˇ-eu tsawˇ haˬ-ahˇ muiˇ-awˬ ' lehˇ ehˇ taˬ-euˬ dawˬ naw ma˰ ya gaˬ-euˬ meh .
40005044	Ehˇ k'aw˰ , ngaˇ naw ma˰-ahˇ heu lo˰-ehˇ ehˇ-eu ma . Naw ma˰-ahˇ muiˇ-eu tsawˇ haˬ-ahˇ gaˬ-awˇ , naw ma˰-ahˇ k'ehˬ nehˬ k'aˆ nehˬ la˰-eu tsawˇ haˬ deuˬ g'aˇ duˬ guiˬ lahˬ shaˇ nehˬ-awˬ .
40005045	K'oeˇ lo˰-ehˇ jahˇ naˇ , naw ma˰-aˬ , mˬ k'oeˇ taˆ jawˇ-eu naw ma˰-euˬ Aˬ da-euˬ zaˬ pyeu˰ laˇ teh˰-a . Aˬ jeˬ miˇ neh ehˇ naˇ , aˬ yaw˰-aˬ , tsawˇ muiˬ tsawˇ doeˇ maˬ tseˇ ni , dawˬ tawˆ lu˰ k'oeˇ taˆ aˬ yaw˰-euˬ nahˇ ma bi doˆ laˇ-awˇ , yaw tsaˬ yaw dawˇ tsawˇ haˬ hawˇ-eu maˬ tsaˬ maˬ dawˇ-eu tsawˇ haˬ maˬ tseˇ paˆ ni , dawˬ tawˆ lu˰ k'oeˇ taˆ uˬ yehˇ bi yehˇ le-eu meh .
40005046	Naw ma˰-ahˇ gaˬ-eu tsawˇ haˬ deuˬ-ahˇ teh˰-ehˇ naw ma˰ gaˬ naˇ , naw ma˰ aˬ jeˬ aˇ poeˬ paˇ baw ta . Kawˬ ta˰-eu tsawˇ haˬ deuˬ k'aw˰ k'oeˇ lo˰-ehˇ gaˬ-eu maˬ ngeuˇ-a loˇ .
40005047	Cawˬ yaw g'oeˇ deuˬ-ahˇ teh˰-ehˇ naw ma˰ dawˬ ngehˬ cawˬ naˇ , naw ma˰ aˬ cawˬ ta˰-ehˇ yaw muiˬ jeˬ mˇ dzehˬ-euˬ aˬ gaˇ paˇ jaˆ nmˇ . Lawˇ ci˰ zaˬ deuˬ k'aw˰ k'oeˇ naˆ ni mˇ byah lu˰-eu maˬ ngeuˇ-a loˇ .
40005048	K'oeˇ miˇ neh , mˬ k'oeˇ taˆ jawˇ-eu naw ma˰-euˬ Aˬ da byah-eu lo˰-ehˇ , naw ma˰ k'aw˰ bi byah laˇ-awˬ .
40006001	" Uˬ duˬ tahˬ-eu zahˇ sahˇ k'o˰-ahˇ ta˰ leˇ-eu muiˬ-eu jaˬ-eu gaˇ deuˬ-ahˇ naw ma˰ mˇ ngeh , aˬ cawˬ mawˇ ni mˇ-eu jeˬ taˬ bi pyeu˰ . K'oeˇ lo˰-ehˇ jahˇ naˇ , mˬ k'oeˇ taˆ jawˇ-eu naw ma˰-euˬ Aˬda naw ma˰-ahˇ guiˬ lahˬ maˬ bi˰-a .
40006002	" Shaˬ-eu zahˬ-eu tsawˇ haˬ deuˬ-ahˇ gam˰ nehˬ ngeh , aw˰-a˰ tahˬ k'oˬ-ahˇ duˇ-eu tsawˇ haˬ deuˬ lo˰-ehˇ , daˇ heh baw baw-ehˇ gam˰-eu jeˬ taˬ jahˇ . Aˬ yaw˰ ma˰-aˬ , aˬ cawˬ bi ciˬ poeˬ-eu g'aˇ duˬ , uˬ duˬ tahˬ nymˇ la˰ k'oeˇ maˬ ehˇ , gaˇ ma doe ni maˬ ehˇ , daˇ heh baw-awˇ gam˰ nehˬ-eu meh . Ngaˇ dawˇ coe ni ehˇ nehˬ nyaˇ . Aˬ yaw˰ ma˰-aˬ , yawˬ ha k'aˇ za paˬ-ehˇ g'eh-eu guiˬ lahˬ za g'aˬ jiˇ-euˬ gaˇ duˇ meh .
40006003	Ehˇ k'aw˰ , shaˬ-eu zahˬ-eu tsawˇ haˬ deuˬ-ahˇ nawˇ gam˰ nehˬ ngeh , aˇ maˇ la˰ neh mˇ-euˬ jeˬ aˇ caˇ la˰ maˬ bi siˬ ni jahˇ-awˬ .
40006004	Nawˇ k'oeˇ lo˰-ehˇ jahˇ ngeh , aˬ cawˬ tiˬ g'aˬ-iˬ maˬ siˬ nya-a . Ehˇ k'aw˰ , tsawˇ haˬ zaˬ maˬ mawˇ nya-eu jeˬ-ahˇ mawˇ nya-eu nawˬ-euˬ Aˬda nawˬ-ahˇ guiˬ lahˬ bi˰ teh˰-a .
40006005	" Nawˇ guiˬ lahˬ shaˇ ngeh , aw˰-a˰ tahˬ k'oˬ-ahˇ duˇ-eu tsawˇ haˬ deuˬ lo˰-ehˇ taˬ jahˇ . Aˬ yaw˰ ma˰-aˬ , aˬ cawˬ bi haw mawˇ-eu g'aˇ duˬ , uˬ duˬ tahˬ nymˇ la˰ k'oeˇ hawˇ-eu gaˇ ma gaˇ tsmˇ doe ni yaw˰-awˇ guiˬ lahˬ shaˇ-eu meh . Ngaˇ dawˇ coe ni ehˇ nehˬ nyaˇ . Aˬ yaw˰ ma˰-aˬ , yawˬ ha k'aˇ za paˬ-ehˇ g'eh-eu guiˬ lahˬ za g'aˬ jiˇ-euˬ gaˇ duˇ meh .
40006006	Ehˇ k'aw˰ , nawˇ guiˬ lahˬ shaˇ ngeh , kuˆ lawˆ la˰ k'oeˇ uˇ leˇ-awˇ , laˇ g'oˆ piˬ tehˬ taˬ-awˇ , maˬ mawˇ laˇ-eu nawˬ-euˬ Aˬda-ahˇ shaˇ-awˬ . Tsawˇ haˬ zaˬ maˬ mawˇ-eu jeˬ-ahˇ mawˇ nya-eu nawˬ-euˬ Aˬda nawˬ-ahˇ guiˬ lahˬ bi˰ la˰ teh˰-a .
40006007	" Naw ma˰ guiˬ lahˬ shaˇ ngeh , lawˇ ci˰ zaˬ deuˬ guiˬ lahˬ shaˇ-eu lo˰-ehˇ , gaˇ dahˇ maˬ tsoeˬ-eu dawˬ g'awˬ mya ni taˬ ngehˬ . Aˬ yaw˰ ma˰ guiˬ lahˬ g'awˬ myahˇ ni shaˇ-eu baˬ da neh , Miˬyehˇ-ahˇ gaˬ leˇ teh˰-a lehˇ noeˬ-eu meh .
40006008	Aˬ yaw˰ ma˰ lo˰-ehˇ taˬ g'eh . Aˬ jeˬ miˇ neh ehˇ naˇ , naw ma˰ maˬ shaˇ mi naˆ-ehˇ , k'aˇ loˬ-eu jeˬ naw ma˰-euˬ Aˬda siˬ nya lu˰ meh .
40006009	Naw ma˰ guiˬ lahˬ shaˇ ngeh , heu lo˰-ehˇ shaˇ-awˬ . ' Mˬ k'oeˇ taˆ jawˇ-eu nga ma˰-euˬ Aˬda-oˇ , Nawˬ-euˬ tsawˇ myahˇ-ahˇ yaw zeu baw lu˰-uˇ .
40006010	Nawˬ-euˬ miˇ k'ahˬ keuˆ le lu˰-uˇ . Nawˇ nui k'ahˇ shiˇ-eu jeˬ , mˬ k'oeˇ taˆ mˇ byah-euˬ lo˰-ehˇ , miˇ tsaˬ k'oeˇ taˆ mˇ byah lu˰-uˇ .
40006011	Iˬ nah loˬ-eu dzaˬ-eu jeˬ , iˬ nah bi˰ nehˬ la˰ .
40006012	Aˬ cawˬ mˇ bahˬ la˰-euˬ jeˬ-ahˇ , nga ma˰ iˬ baˇ pyehˬ-euˬ lo˰-ehˇ , nga ma˰ mˇ bahˬ taˬ-euˬ jeˬ-ahˇ , nawˇ iˬ baˇ pyehˬ nehˬ la˰ .
40006013	Iˬ baˇ muˇ juˇ mehˬ nah , taˬ bi iˇ la˰ , Yaw haiˬ la˰ k'oeˇ , bi dzeuˇ-iˇ la˰ . '
40006014	Aˬ jeˬ miˇ neh ehˇ naˇ , aˬ cawˬ neh naw ma˰-ahˇ mˇ bahˬ-euˬ iˬ baˇ-ahˇ naw ma˰ pyehˬ nehˬ naˇ , naw ma˰ neh mˇ bahˬ-euˬ iˬ baˇ-ahˇ , mˬ k'oeˇ taˆ jawˇ-eu naw ma˰-euˬ Aˬda pyehˬ nehˬ la˰ teh˰-a .
40006015	Ehˇ k'aw˰ , naw ma˰ aˬ cawˬ-ahˇ iˬ baˇ maˬ pyehˬ nehˬ naˇ , mˬ k'oeˇ taˆ jawˇ-eu naw ma˰-euˬ Aˬda k'aw˰ , naw ma˰ neh mˇ bahˬ-euˬ jeˬ-ahˇ iˬ baˇ maˬ pyehˬ nehˬ la˰-aˇ .
40006016	" Naw ma˰ maˬ dzaˬ-eu zahˇ jahˇ ngeh , aˬ cawˬ bi mawˇ-eu g'aˇ duˬ jahˇ-eu tsawˇ haˬ deuˬ lo˰-ehˇ , myaˆ pyawˬ nyoeˬ k'euˇ ni taˬ g'eh . Aˬ yaw˰ ma˰ maˬ dzaˬ ni dzahˬ lu˰ gaˇ aˬ cawˬ haw siˬ nya ni , myaˆ pyawˬ ciˇ jaw˰ ni jawˇ-eu meh . Ngaˇ maˇ jawˆ ni ehˇ nehˬ nyaˇ . Aˬ yaw˰ ma˰-aˬ , yawˬ ha k'aˇ za paˬ-ehˇ g'eh-eu guiˬ lahˬ za g'aˬ jiˇ-euˬ gaˇ duˇ-eu meh .
40006017	Naw ma˰ maˬ dzaˬ-eu zahˇ jahˇ ngeh , myaˆ du˰ pu˰ shawˇ-awˇ , uˬ duˬ kaˆ juˇ-awˬ .
40006018	K'oeˇ lo˰-ehˇ jahˇ ngeh , naw ma˰ maˬ dzaˬ ni dzahˬ lu˰-eu gaˇ kawˆ , tsawˇ haˬ zaˬ deuˬ maˬ mawˇ nya k'aw˰ , tsawˇ haˬ zaˬ maˬ mawˇ nya gaˇ jawˇ-eu naw ma˰-euˬ Aˬda mawˇ teh˰-a . Tsawˇ haˬ zaˬ maˬ mawˇ nya-eu jeˬ-ahˇ mawˇ lu˰-eu naw ma˰-euˬ Aˬda , naw ma˰-ahˇ guiˬ lahˬ bi˰ la˰ teh˰-a .
40006019	" Naw ma˰ yawˬ ha g'aˇ duˬ miˇ tsaˬ k'oeˇ taˆ pyuˇ shuiˇ myawˬ gahˬ taˬ poˆ uiˬ taˬ . Miˇ tsaˬ k'oeˇ taˆ poˆ uiˬ taˬ naˇ , shmˇ kaw kaw leˇ nya , boeˬ dzaˬ leˇ nya-awˇ , smˇ k'oeˬ k'aw˰ k'oeˬ nya meh .
40006020	Ehˇ k'aw˰ , mˬ k'oeˇ taˆ naw ma˰-euˬ pyuˇ shuiˇ myawˬ gahˬ poˆ uiˬ taˬ-awˬ . K'oeˇ gaˇ-aˬ , shmˇ kaw maˬ kaw leˇ nya , boeˬ maˬ dzaˬ leˇ nya-eu uˬ ta˰ , smˇ k'oeˬ k'aw˰ maˬ k'oeˬ leˇ nya-a .
40006021	Aˬ jeˬ miˇ neh ehˇ naˇ , naw ma˰ neh pyuˇ shuiˇ myawˬ gahˬ k'aˇ poˆ uiˬ taˬ-euˬ tsahˇ-ahˇ , naw ma˰-euˬ nui ma jaˆ teh˰-a .
40006022	" Myaˆ nuiˆ-aˬ g'awˇ mawˇ-euˬ tsiˇ k'mˬ pyeu˰-eu meh . K'oeˇ miˇ neh , nawˬ-euˬ myaˆ nuiˆ yaw muiˬ naˇ , nawˬ-euˬ g'awˇ mawˇ mawˇ lah-ehˇ yaw sheh˰ bya teh˰-a .
40006023	Ehˇ k'aw˰ , nawˬ-euˬ myaˆ nuiˆ maˬ muiˬ naˇ , nawˬ-euˬ g'awˇ mawˇ mawˇ lah-ehˇ zahˇ tsui ni jaˆ teh˰-a . K'oeˇ miˇ neh , nawˬ-euˬ la˰ k'oeˇ ahˇ-eu yaw sheh˰ k'oeˇ zahˇ tsui ni g'eh naˇ , yaw zahˇ k'oeˇ aˇ naˆ ni doeˇ nmˇ .
40006024	" Tsawˇ haˬ tiˬ g'aˬ-iˬ sahˬ paˬ nyiˬ g'aˬ-euˬ zaˬ k'aˆ maˬ geu˰ nya-a . Tiˬ g'aˬ-ahˇ bye naˇ , tiˬ g'aˬ-ahˇ gaˬ teh˰-a . Tiˬ g'aˬ-ahˇ yaw zeu baw naˇ , tiˬ g'aˬ-ahˇ yaw zeu maˬ baw-aˇ . Naw ma˰-aˬ , Miˬyehˇ-euˬ zaˬ k'aˆ hawˇ-eu pyuˇ shuiˇ myawˬ gahˬ-euˬ zaˬ k'aˆ , nyiˬ jeˬ lu˰ tiˬ kawˆ lo˰-ehˇ maˬ geu˰ nya-a .
40006025	" K'oeˇ miˇ neh , naw ma˰-ahˇ ngaˇ heu lo˰-ehˇ ehˇ-eu ma . Naw ma˰ yaw deh˰ deh˰ nya ni , aˬ joˆ-ehˇ ya dzaˬ ya dawˇ-eu gaˇ kawˆ hawˇ-eu , naw ma˰-euˬ g'awˇ mawˇ g'aˇ duˬ aˬ joˆ-ehˇ ya dm ya g'aˬ-eu gaˇ kawˆ k'ahˬ taˬ lahˇ . Yaw deh˰ deh˰-eu jeˬ-aˬ , dzaˬ dzaˬ dawˇ dawˇ naˆ maˬ tseˇ poeˬ-awˇ , g'awˇ mawˇ k'aw˰ , dm g'aˬ dm lmˇ naˆ maˬ tseˇ poeˬ-eu maˬ ngeuˇ-a loˇ .
40006026	K'oeˇ taˆ paw zaw lu˰-eu aˇ jiˇ deuˬ-ahˇ haw sheˇ . Aˇ jiˇ k'oeˇ deuˬ cehˇ maˬ ka-a . Cehˇ maˬ yehˬ-a . Cehˇ jiˇ-ahˇ cehˇ maˬ pi ahˇ-a . Ehˇ k'aw˰ , mˬ k'oeˇ taˆ jawˇ-eu naw ma˰-euˬ Aˬda , aˇ jiˇ k'oeˇ deuˬ-ahˇ bi dzaˬ bi dawˇ-eu meh . Aˇ jiˇ k'oeˇ deuˬ naˆ maˬ tseˇ naw ma˰ poeˬ dzehˬ-eu maˬ ngeuˇ te loˇ .
40006027	K'ahˬ lahˇ-eu miˇ neh yawˬ ha-euˬ ziˇ tiˬ caˆ bi mahˇ dzehˬ laˇ nya-eu aˬ suˇ g'aˬ jawˇ te .
40006028	" Aˬ jeˬ miˇ neh dm g'aˬ dm lmˇ gaˇ kawˆ naw ma˰ k'ahˬ lahˇ te . Bawˇ tsahˬ-ahˇ deh˰-eu aˇ yehˆ gaˇ kawˆ shaˇ noeˬ haw sheˇ . Aˬ yaw˰ ma˰ saˬ laˬ maˬ g'awˇ , saˬ nmˇ maˬ za˰-a .
40006029	Ehˇ k'aw˰ , ngaˇ naw ma˰-ahˇ ehˇ nehˬ nyaˇ . Yaw sheh˰ k'ahˬ sehˇ huiˬ dui dui-eu sahˬ paˬ Sawˇlaˬmoˬ neh dm-euˬ poeˬ dui dui-eu dm g'aˬ dm lmˇ-aˬ , aˇ yehˆ k'oeˇ tiˬ yehˆ naˆ ni k'aw˰ maˬ haw muiˬ-a .
40006030	Iˬ nah deh˰ lu˰ k'aw˰ , ni shawˬ miˬ dzaˬ-ahˇ bi jehˆ puiˆ jiˇ-eu bawˇ tsahˬ jaˆ guˬ jaˆ gaˆ-ahˇ Miˬyehˇ k'oeˇ naˆ ni bi dm bi g'aˬ-eu ngeuˇ naˇ , naw ma˰-ahˇ k'oeˇ naˆ maˬ tseˇ maˬ bi dm maˬ bi g'aˬ-aˇ loˇ . Aˬ jeˬ miˇ neh jah-eu g'aˬ byehˆ byehˆ te .
40006031	K'oeˇ miˇ neh , aˬ joˆ-ehˇ ya dzaˬ ya dawˇ-eu gaˇ kawˆ hawˇ-eu , aˬ joˆ-ehˇ ya dm ya g'aˬ-eu gaˇ kawˆ k'ahˬ taˬ lahˇ .
40006032	Lawˇ ci˰ zaˬ deuˬ-aˬ , k'oeˇ lo˰-ehˇ g'eh-eu gaˇ kawˆ teh˰-ehˇ shaˇ noeˬ lu˰ meh . K'oeˇ deuˬ dawˬ tawˆ lu˰-ahˇ naw ma˰ loˬ meh lehˇ , mˬ k'oeˇ taˆ jawˇ-eu naw ma˰-euˬ Aˬda siˬ nya lu˰ meh .
40006033	Miˬyehˇ-euˬ Miˇ k'ahˬ hawˇ-eu aˬ yaw˰-euˬ yaw tsaˬ yaw dawˇ jeˬ-ahˇ jeˬ huˬ poˆ-awˬ . Nui jeˬ dawˬ tawˆ lu˰ , aˬ yaw˰ naw ma˰-ahˇ bi˰ lahˬ la˰ teh˰-a .
40006034	K'oeˇ miˇ neh , ni shawˬ g'aˇ duˬ iˬ nah k'ahˬ taˬ lahˇ . Ni shawˬ nah k'ahˬ lahˇ paˬ-ehˇ g'eh-eu jeˬ , ni shawˬ nah tiˬ byah tiˬ lo˰ jaˆ lu˰ meh . Yawˬ nah na lu˰ , aˬ yaw˰ ngeh nah k'ahˬ lahˇ-eu jeˬ tiˬ lo˰ jaˆ meh .
40007001	" Aˬ cawˬ-ahˇ yaw lehˬ taˬ poˆ . Aˬ cawˬ-ahˇ yaw lehˬ maˬ poˆ naˇ , naw ma˰-ahˇ k'aw˰ Miˬyehˇ yaw lehˬ maˬ poˆ-aˇ .
40007002	Aˬ jeˬ miˇ neh ehˇ naˇ , aˬ cawˬ-ahˇ naw ma˰ yaw lehˬ poˆ-eu lo˰-ehˇ , naw ma˰-ahˇ k'aw˰ Miˬyehˇ yaw lehˬ poˆ teh˰-a . Naw ma˰ aˬ cawˬ-ahˇ k'aˇ haw doeˇ-euˬ naˆ ni , naw ma˰-ahˇ Miˬyehˇ haw doeˇ teh˰-a .
40007003	Yawˬ ha-euˬ myaˆ nuiˆ-ahˇ tsmˬ-eu diˬ tm-ahˇ maˬ shaˇ sawˇ-ehˇ , yawˬ ha-euˬ mehˇ nmˇ-euˬ myaˆ nuiˆ-ahˇ ahˇ-eu myaˆ paw˰ paw˰ zaˬ tiˬ hmˬ-ahˇ aˬ jeˬ miˇ neh toeˬ ceh te .
40007004	Yawˬ ha-euˬ myaˆ nuiˆ-ahˇ diˬ tm tsmˬ lu˰ ngeh , ' Nawˬ-euˬ myaˆ nuiˆ-ahˇ ahˇ-eu myaˆ paw˰ ngaˇ pehˆ doˆ nehˬ nyaˇ ' lehˇ , nawˬ-euˬ mehˇ nmˇ-ahˇ nawˇ aˬ joˆ-ehˇ ehˇ leˇ coeˇ-eu nya .
40007005	Aw˰-a˰ tahˬ k'oˬ-ahˇ duˇ-eu tsawˇ haˬ-oˇ , nawˬ-euˬ myaˆ nuiˆ-ahˇ tsmˬ-eu diˬ tm jeˬ huˬ ba˰ doˆ-awˬ . k'oeˇ sawˇ miˇ tsa , nawˬ-euˬ mehˇ nmˇ-euˬ myaˆ nuiˆ-ahˇ ahˇ-eu myaˆ paw˰ aˬ joˆ-ehˇ pehˆ doˆ paˬ nga lehˇ , nawˬ-ahˇ mawˇ duˬ laˇ teh˰-a .
40007006	" Aˬ kuiˬ-ahˇ yaw muiˬ yaw shawˇ jeˬ taˬ bi˰ . Aˬ kuiˬ k'oeˇ naw ma˰-ahˇ kaw˰ laˇ teh˰-a . Aˬ za˰-ahˇ aˇ caˇ caˇ k'aw˰ sehˇ taˬ dzeh nehˬ . Aˬ za˰ k'oeˇ aˇ caˇ caˇ k'aw˰ sehˇ-ahˇ nawˬ pahˬ teh˰-a .
40007007	" Shaˇ-awˬ . Shaˇ naˇ za teh˰-a . Poˆ-awˬ . Poˆ naˇ mawˇ teh˰-a . Laˇ g'oˆ-ahˇ k'oˆ-awˬ . K'oˆ naˇ pah nehˬ la˰ teh˰-a .
40007008	Aˬ jeˬ miˇ neh ehˇ naˇ , shaˇ-eu tsawˇ haˬ yawˬ g'aˬ na lu˰-ahˇ Miˬyehˇ bi˰ nehˬ teh˰-a . Poˆ-eu tsawˇ haˬ yawˬ g'aˬ na lu˰ poˆ mawˇ nya ni , Miˬyehˇ caw ba teh˰-a . Laˇ g'oˆ-ahˇ k'oˆ-eu tsawˇ haˬ yawˬ g'aˬ na lu˰-ahˇ k'aw˰ , Miˬyehˇ pah nehˬ teh˰-a .
40007009	Naw ma˰ la˰ k'oeˇ , yawˬ ha-euˬ aˬ li kaˬ muˇ shaˇ dzaˬ gaˇ , k'aˬ lo g'oˆ nehˬ-eu aˬ da jawˇ meh loˇ .
40007010	Maˬ ngeuˇ naˇ , yawˬ ha-euˬ aˬ li ngaˬ shaˬ shaˇ dzaˬ gaˇ , aˇ lawˇ nyeh˰ nehˬ-eu aˬ da jawˇ meh loˇ .
40007011	Naw ma˰ iˬ baˇ mˇ-eu tsawˇ haˬ pyeu˰ k'aw˰ , yawˬ ha-euˬ zaˬ-ahˇ yaw muiˬ jeˬ bi˰ nehˬ-eu k'oeˇ naˆ ni siˬ nya naˇ , mˬ k'oeˇ taˆ jawˇ-eu naw ma˰-euˬ Aˬda pyeu˰-eu Miˬyehˇ-aˬ , aˬ yaw˰-ahˇ k'aˇ shaˇ-eu tsawˇ haˬ deuˬ-ahˇ , yaw muiˬ jeˬ bi˰-eu aˇ naˆ ni paˇ siˬ nya dzehˬ nmˇ .
40007012	" Aˬ cawˬ neh yawˬ ha-ahˇ k'aˇ bi mˇ nehˬ maw˰-eu lo˰-ehˇ , aˬ cawˬ-ahˇ mˇ nehˬ-awˬ . Aˬ jeˬ miˇ neh ehˇ naˇ , dawˬ heu dawˬ-aˬ , Moˇseˬ-euˬ Zahˇ dawˬ k'o˰ dawˬ hawˇ-eu Miˬyehˇ g'aˇ duˬ ngehˬ dah-eu deuˬ neh mehˬ taˬ tsoˆ taˬ-euˬ dawˬ deuˬ la˰ k'oeˇ , dawˬ ma yaw dzahˇ pyeu˰-eu meh .
40007013	" G'oˆ k'ehˬ yaw su˰-ahˇ uˇ leˇ-awˬ . Luˬ-iˇ seˇ-iˇ-eu gaˇ ma-euˬ g'oˆ k'ehˬ-aˬ , jeˇ dui dui-awˇ , gaˇ ma saˇ lehˆ ni dahˇ-eu miˇ neh , uˇ leˇ-eu tsawˇ haˬ yaw myaˬ meh .
40007014	Ehˇ k'aw˰ , dehˬ-eu sa˰ laˇ gaˇ ma-euˬ g'oˆ k'ehˬ-aˬ , su˰ dui dui-awˇ , gaˇ ma shaˬ dui dui-eu miˇ neh , gaˇ ma k'oeˇ kahˇ poˆ mawˇ-eu tsawˇ haˬ yaw cuiˆ meh .
40007015	" Miˬyehˇ g'aˇ duˬ ngehˬ dah-eu jaˬ myaw˰ deuˬ-ahˇ yahˇ-awˬ . Aˬ yaw˰ ma˰-aˬ , la˰ nyiˇ paw haw ngeh yawˇ zaˬ lo˰-ehˇ nahˬ jawˆ ni g'eh gaˇ duˇ k'aw˰ , la˰ k'oeˇ paw haiˬ dui dui-eu k'aˬ yehˇ pyeu˰-eu meh .
40007016	Aˬ yaw˰ ma˰ mˇ doˆ shaˇ doˆ la˰ gaˇ haw naˇ , aˬ yaw˰ ma˰ aˬ joˆ-ehˇ g'eh-eu tsawˇ haˬ pyeu˰-eu gaˇ kawˆ , naw ma˰-ahˇ siˬ laˇ teh˰-a . Aˬ gah baw duˆ-ahˇ aˬ ga˰ aˇ siˬ pyaˆ haw-euˬ jaˆ ta loˇ . Aˇ da˰ aˇ bawˬ-ahˇ siˬ guˬ aˇ siˬ pyaˆ haw-euˬ jaˆ ta loˇ .
40007017	Aˇ bawˇ yaw muiˬ-ahˇ aˇ siˬ yaw muiˬ siˬ le-awˇ , aˇ bawˇ yaw doeˇ-ahˇ aˇ siˬ yaw doeˇ siˬ le-eu meh .
40007018	Aˇ bawˇ yaw muiˬ-ahˇ aˇ siˬ yaw doeˇ maˬ siˬ le nya-a . K'oeˇ gaˇ duˇ ni , aˇ bawˇ yaw doeˇ-ahˇ aˇ siˬ yaw muiˬ maˬ siˬ le nya-a .
40007019	Aˇ siˬ yaw muiˬ maˬ k'aˇ siˬ le-eu aˇ bawˇ deuˬ tuˇ dzeh-awˇ , miˬ dzaˬ-ahˇ ba˰ puiˆ-eu meh .
40007020	K'oeˇ gaˇ duˇ ni , Miˬyehˇ g'aˇ duˬ ngehˬ dah-eu jaˬ myaw˰ deuˬ-ahˇ , aˬ yaw˰ ma˰ neh mˇ doˆ shaˇ doˆ la˰-euˬ jeˬ-ahˇ haw-awˇ siˬ laˇ teh˰-a .
40007021	" Ngaˬ-ahˇ ' Sahˬ paˬ-oˇ , Sahˬ paˬ-oˇ ' lehˇ k'aˇ kuˇ-eu tsawˇ haˬ yawˬ g'aˬ na lu˰ , mˬ taˆ Miˇk'ahˬ-ahˇ ya uˇ leˇ-eu maˬ ngeuˇ-a . Mˬ k'oeˇ taˆ jawˇ-eu ngaˬ Da nui ma tsaˬ-eu jeˬ mˇ-eu tsawˇ haˬ deuˬ teh˰-ehˇ ya uˇ leˇ-eu meh .
40007022	Yaˇ k'aˬ daˇ-eu aˇ nah keuˆ le ngeh , ' Sahˬ paˬ-oˇ , Sahˬ paˬ-oˇ , nga ma˰ nawˬ-euˬ tsawˇ myahˇ-ahˇ g'oe-awˇ Miˬyehˇ-euˬ dawˬ mehˬ-euˬ maˬ ngeuˇ-a loˇ . Nawˬ-euˬ tsawˇ myahˇ-ahˇ g'oe-eu la˰ k'oeˇ neh˰ teh doˆ-awˇ , zahˬ leˇ paˬ-ehˇ g'eh-eu jeˬ k'aw˰ mˇ-euˬ maˬ ngeuˇ-a loˇ ' lehˇ , tsawˇ haˬ g'awˬ mya g'aˬ ehˇ teh˰-a .
40007023	K'oeˇ ngeh , ' Naw ma˰-ahˇ ngaˇ maˬ siˬ . Miˬyehˇ nui ma maˬ tsaˬ-eu jeˬ mˇ-euˬ tsawˇ haˬ deuˬ-oˇ , ngaˇ maˬ mawˇ gaˇ iˇ byoˆ-awˬ ' lehˇ , aˬ yaw˰ ma˰-ahˇ ngaˇ ehˇ nehˬ ma .
40007024	" Ngaˬ neh mehˬ-euˬ dawˬ-ahˇ ya gaˬ-awˇ naˇ haˬ geu˰-eu tsawˇ haˬ yawˬ g'aˬ na lu˰ , k'aˬ lo k'oeˇ taˆ nymˇ tsoˆ-eu noeˬ dahˇ doe-eu tsawˇ haˬ-ahˇ duˇ-eu meh .
40007025	Uˬ yehˇ yehˇ le-awˇ , iˇ jeuˬ jeuˬ le-eu uˬ ta˰ , jaˬ lehˇ lehˇ ma ciˬ tahˬ ciˬ tuˆ laˇ k'aw˰ , k'aˬ lo k'oeˇ taˆ tsoˆ taˬ-euˬ miˇ neh , nymˇ k'oeˇ nymˇ maˬ coˬ-iˇ-a .
40007026	Ngaˬ neh mehˬ-euˬ dawˬ-ahˇ ya gaˬ-awˇ maˬ naˇ haˬ geu˰-eu tsawˇ haˬ yawˬ g'aˬ na lu˰ , k'aˇ shui˰ k'oeˇ taˆ nymˇ tsoˆ-eu aˬ dzawˬ aˇ gah-ahˇ duˇ-eu meh .
40007027	Uˬ yehˇ yehˇ le-awˇ , iˇ jeuˬ jeuˬ le-eu uˬ ta˰ , jaˬ lehˇ lehˇ ma ciˬ tahˬ ciˬ tuˆ laˇ ngeh , nymˇ k'oeˇ nymˇ coˬ dzeh-iˇ-eu meh . Coˬ dzeh-iˇ-eu k'oeˇ-aˬ , coˬ pyaˆ coˬ shaˆ jiˇ-eu meh . "
40007028	Yeˬsuˇ dawˬ k'oeˇ deuˬ mehˬ nehˬ tsoˆ nehˬ g'aˬ ngeh , aˬ yaw˰ mehˬ nehˬ tsoˆ nehˬ gaˇ ya gaˬ-euˬ tsawˇ haˬ aˇ ma˰ k'oeˇ deuˬ zahˬ dui dui leˇ-euˬ meh .
40007029	Aˬ jeˬ miˇ neh ehˇ naˇ , aˬ yaw˰ mehˬ-eu tsoˆ-eu k'oeˇ-aˬ , Zahˇ dawˬ k'o˰ dawˬ mehˬ-eu saˬ laˬ deuˬ mehˬ nehˬ tsoˆ nehˬ gaˇ maˬ duˇ-ehˇ , baoˬ tiˬ byah ni ahˇ-eu la˰ k'oeˇ mehˬ-eu tsoˆ-eu jeˬ pyeu˰-eu meh .
40008001	Yeˬsuˇ gawˬ jawˬ k'oeˇ taˆ neh za˰ ka le ngeh , aˬ yaw˰-euˬ mehˬ nah tsawˇ haˬ aˇ ma˰ ma˰ ma caw teh-euˬ meh .
40008002	K'oeˇ ngeh , coiˬ doi naˇ-eu tsawˇ haˬ tiˬ g'aˬ aˬ yaw˰ jawˇ gaˇ laˇ-awˇ , pawˬ tsui˰ pawˬ dmˬ dmˬ-awˇ , " Sahˬ paˬ-oˇ , nawˇ mˇ maw˰ naˇ , ngaˇ muiˬ laˇ shawˇ laˇ ni mˇ nya meh " lehˇ ehˇ-eu meh .
40008003	Yeˬsuˇ aˬ la˰ cawˬ ja-awˇ , tsawˇ haˬ k'oeˇ g'aˬ-ahˇ toeˬ ciˆ-awˇ , " Ngaˇ mˇ maw˰ ma . Muiˬ laˇ shawˇ laˇ-awˬ " lehˇ ehˇ ngeh , tsawˇ haˬ k'oeˇ g'aˬ-euˬ coiˬ doi naˇ gawˇ tiˬ poˆ teh˰-ehˇ taˬ tsehˆ leˇ-euˬ meh .
40008004	K'oeˇ naˇ , aˬ yaw˰-ahˇ Yeˬsuˇ heu lo˰-ehˇ ehˇ nehˬ-euˬ meh . " Gaˇ kawˆ heu tsawˇ haˬ tiˬ g'aˬ-ahˇ-iˬ maˬ ja mehˬ ni yahˇ-awˬ . Ehˇ k'aw˰ , piˇ ma jawˇ gaˇ iˇ-awˇ , nawˬ-euˬ g'awˇ mawˇ-ahˇ bi pyehˆ tseˇ duˬ-awˬ . K'oeˇ naˇ , nawˬ-euˬ naˇ gawˇ taˬ leˇ-euˬ gaˇ kawˆ aˬ cawˬ bi siˬ duˬ-eu g'aˇ duˬ , Moˇseˬ-euˬ Zahˇ dawˬ k'o˰ dawˬ la˰ k'oeˇ ehˇ taˬ-euˬ lo˰-ehˇ lawˇ-eu shehˇ-eu jeˬ mˇ-iˇ-awˬ . "
40008005	Gaˬbeˬneˬoˬ meuˬ-ahˇ Yeˬsuˇ le-awˇ , meuˬ la˰ k'oeˇ uˇ leˇ ngeh , Loˇmaˆ yehˇ tiˬ yaˇ g'aˬ k'oeˇ taˆ uˆ lahˇ-eu yaw huiˬ yaw mahˇ tiˬ g'aˬ aˬ yaw˰ jawˇ gaˇ oe-awˇ ,
40008006	" Sahˬ paˬ-oˇ , ngaˬ-euˬ zaˬ k'aˆ naˇ dui dui-eu miˇ neh , maˬ luˆ maˬ laˆ nya ni iˇ kahˇ la˰ k'oeˇ yu˰ lu˰ meh " lehˇ ehˇ nehˬ-euˬ meh .
40008007	" Ngaˇ oe-awˇ laˆ taˬ nehˬ ma " lehˇ , aˬ yaw˰-ahˇ Yeˬsuˇ ehˇ k'o˰ nehˬ-euˬ meh .
40008008	Ehˇ k'aw˰ , yehˇ tiˬ yaˇ g'aˬ k'oeˇ taˆ uˆ lahˇ-eu yaw huiˬ yaw mahˇ k'oeˇ g'aˬ ehˇ-eu , " Sahˬ paˬ-oˇ , nawˇ-aˬ , huiˬ dui mahˇ dui dui-eu miˇ neh , ngaˬ-euˬ nymˇ-ahˇ bi uˇ laˇ-eu maˬ geuˇ nya . Nawˬ neh dawˬ tiˬ dawˬ teh˰-ehˇ ngehˬ ahˇ le˰-euˬ k'aw˰ , ngaˬ-euˬ zaˬ k'aˆ taˬ leˇ teh˰-a .
40008009	Aˬ jeˬ miˇ neh ehˇ naˇ , ngaˇ k'aw˰ , ngaˇ naˆ maˬ tseˇ huiˬ-eu yaw huiˬ yaw mahˇ deuˬ-euˬ la˰ oˆ gaˇ ya mˇ lu˰-eu lo˰-ehˇ , ngaˬ-euˬ la˰ oˆ gaˇ mˇ-eu yehˇ deuˬ k'aw˰ jawˇ ma . Ngaˬ neh ' Iˇ-awˬ ' lehˇ k'aˇ ehˇ nehˬ-euˬ g'aˬ ya iˇ-awˇ , ' Laˇ-awˬ ' lehˇ k'aˇ ehˇ nehˬ-euˬ g'aˬ ya laˇ meh . ' Heu jeˬ mˇ sheˇ ' lehˇ ngaˬ-euˬ zaˬ k'aˆ-ahˇ ngaˇ k'ehˇ naˇ , ngaˬ neh k'aˇ k'ehˇ-euˬ jeˬ ya mˇ meh . "
40008010	Yaw huiˬ yaw mahˇ k'oeˇ g'aˬ k'oeˇ lo˰-ehˇ ehˇ gaˇ Yeˬsuˇ ya gaˬ ngeh , zahˬ leˇ-awˇ , aˬ yaw˰-euˬ mehˬ nah caw teh lu˰-eu tsawˇ haˬ deuˬ-ahˇ heu lo˰-ehˇ ehˇ nehˬ-euˬ meh . " Ngaˇ naw ma˰-ahˇ maˇ jawˆ ni ehˇ nehˬ nyaˇ . Iˇsaˬleˬlaˆ tsawˇ haˬ deuˬ la˰ k'oeˇ k'aw˰ , heu naˆ naˆ-ehˇ jah-eu tsawˇ haˬ ngaˇ maˬ mawˇ haw-aˬ .
40008011	Ngaˇ naw ma˰-ahˇ heu lo˰-ehˇ ehˇ-eu ma . Nahˇ ma doˆ k'ehˬ ga k'ehˬ paw jawˇ-eu tsawˇ haˬ g'awˬ mya ni uiˬ laˇ-awˇ , mˬ taˆ Miˇ k'ahˬ la˰ k'oeˇ , Aˬbyaˬhaˬ , Iˇtsaˆ , Yaˬkoˆ aˬ ha ma˰ nehˬ-ehˇ hawˬ jawˬ jawˬ ta˰ teh˰-a .
40008012	Ehˇ k'aw˰ , miˇ k'ahˬ k'oeˇ k'ahˬ-ahˇ ya jawˇ leˇ ma lehˇ noeˬ-euˬ tsawˇ haˬ deuˬ-aˬ , zahˇ tsui ni g'eh-eu g'oˆ baˬ la˰ nyiˇ miˇ k'ahˬ-ahˇ bi biˬ ahˇ teh˰-a . K'oeˇ gaˇ jawˇ-eu tsawˇ haˬ deuˬ ngoeˇ ngoeˇ-ehˇ , shaˬ zahˬ mˇ-eu seuˬ teu˰ dui dui teh˰-a . "
40008013	K'oeˇ naˇ , yaw huiˬ yaw mahˇ k'oeˇ g'aˬ-ahˇ , " G'o˰-iˇ-awˬ . Nawˬ neh k'aˇ jah-euˬ jeˬ keuˆ le lu˰-uˇ " lehˇ , Yeˬsuˇ ehˇ nehˬ-euˬ meh . K'oeˇ ngeh , zaˬ k'aˆ k'oeˇ g'aˬ tiˬ poˆ teh˰-ehˇ jawˇ saˇ doˆ laˇ-euˬ meh .
40008014	Beˬtuˆluˆ-euˬ nymˇ-ahˇ Yeˬsuˇ iˇ ngeh , Beˬtuˆluˆ-euˬ aˬ mawˬ zaˬ miˬ zaˬ g'aˬ pyaˬ-awˇ ga lu˰ gaˇ ya mawˇ-euˬ meh .
40008015	Aˬ yaw˰-euˬ aˬ la˰-ahˇ Yeˬsuˇ toeˬ ciˆ ngeh , pyaˬ-eu taˬ leˇ-awˇ , tuˇ laˇ-awˇ , Yeˬsuˇ g'aˇ duˬ dzaˬ dzaˬ dawˇ dawˇ laˆ dawˆ nehˬ-euˬ meh .
40008016	K'oeˇ ngeh nah uˬ ci˰ ci˰ le ngeh , neh˰ uˇ-eu tsawˇ haˬ g'awˬ mya ni Yeˬsuˇ jawˇ gaˇ sheuˬ la˰-euˬ meh . Aˬ yaw˰ dawˬ teh˰-ehˇ ngehˬ-awˇ , neh˰ k'oeˇ deuˬ-ahˇ teh doˆ nehˬ jiˇ-euˬ meh . Naˇ-eu tsawˇ haˬ dawˬ tawˆ lu˰-ahˇ k'aw˰ , aˬ yaw˰ laˆ taˬ nehˬ-euˬ meh .
40008017	Aˬ yaw˰ k'oeˇ lo˰-ehˇ mˇ-euˬ-aˬ , " Aˬ dui jawˇ saˇ maˬ doˆ-eu jeˬ-ahˇ aˬ yaw˰ yuˇ dzeh-awˇ , aˬ dui-euˬ naˇ gawˇ-ahˇ aˬ yaw˰ pi dzeh-euˬ meh " lehˇ , Miˬyehˇ g'aˇ duˬ ngehˬ dah-eu Iˇsaˬyaˇ neh ehˇ taˬ-euˬ dawˬ k'oeˇ dawˬ bi byah laˇ-eu g'aˇ duˬ pyeu˰-eu meh .
40008018	Yeˬsuˇ jawˇ-eu tiˬ jawˬ tsawˇ haˬ aˇ ma˰ ma˰ ma uiˬ laˇ taˬ-eu gaˇ Yeˬsuˇ ya mawˇ ngeh , " Lah-euˬ nui baˬ paw tsehˆ-iˇ kaˇ-euˇ " lehˇ , aˬ yaw˰-euˬ zaˬ lahˇ deuˬ-ahˇ aˬ yaw˰ ehˇ nehˬ-euˬ meh .
40008019	K'oeˇ ngeh , Zahˇ dawˬ k'o˰ dawˬ mehˬ-eu saˬ laˬ tiˬ g'aˬ aˬ yaw˰ jawˇ gaˇ oe-awˇ , " Saˬ laˬ-oˇ , nawˇ k'aˇ iˇ gaˇ ngaˇ caw teh le ma " lehˇ ehˇ-eu meh .
40008020	Tsawˇ haˬ k'oeˇ g'aˬ-ahˇ Yeˬsuˇ ehˇ nehˬ-eu , " Byaˬ hiˇ-aˬ bahˬ baw meh . Aˇ jiˇ k'aw˰ bahˬ baw meh . Ehˇ k'aw˰ , Tsawˇ haˬ-euˬ Zaˬmaˇ a-aˬ , uˬ duˬ ba˰ daˇ-awˇ naˬ k'aˇ tiˬ gaˇ-iˬ maˬ za-a . "
40008021	Yeˬsuˇ-euˬ zaˬ lahˇ tiˬ g'aˬ paˇ ehˇ-eu , " Sahˬ paˬ-oˇ , ngaˬ da shiˇ-euˬ jeˬ huˬ bi ba˰ pahˬ-iˇ la˰-awˬ . "
40008022	Yeˬsuˇ ehˇ-eu , " Ngaˬ-euˬ mehˬ nah caw teh laˇ-awˬ . Shiˇ-euˬ tsawˇ haˬ deuˬ-ahˇ shiˇ-euˬ deuˬ neh bi ba˰ pahˬ lu˰-uˇ . "
40008023	Yeˬsuˇ lawˬ-ahˇ dziˬ leˇ-awˇ iˇ ngeh , aˬ yaw˰-euˬ zaˬ lahˇ deuˬ k'aw˰ , aˬ yaw˰ nehˬ-ehˇ lawˬ dziˬ-awˇ iˇ g'eh-euˬ meh .
40008024	K'oeˇ ngeh , lah k'oeˇ taˆ jaˬ lehˇ lehˇ ma baw laˇ-awˇ , iˇ luˆ dzeh dui dui-eu miˇ neh , lawˬ ga nui˰-iˇ paˬ-ehˇ pyeu˰ laˇ-euˬ meh . Ehˇ k'aw˰ , Yeˬsuˇ yu˰ k'aˆ taˬ-euˬ meh .
40008025	Zaˬ lahˇ deuˬ aˬ yaw˰-ahˇ laˆ noeˬ-awˇ ehˇ-eu , " Sahˬ paˬ-oˇ , nga ma˰-ahˇ ka k'o˰ nehˬ la˰-awˬ . Ga nui˰ seh˰ jiˇ shaw-iˬ miˇ-a . "
40008026	Yeˬsuˇ ehˇ-eu , " Jah-eu g'aˬ baˬ dui dui-eu tsawˇ haˬ deuˬ-oˇ , Aˬ jeˬ miˇ neh teu naˆ naˆ-ehˇ guˆ te . " K'oeˇ naˇ , aˬ yaw˰ tuˇ-awˇ , jaˬ lehˇ hawˇ-eu lah-ahˇ dehˬ ngeh , ciˬ cuˇ ni pyeu˰-iˇ-euˬ meh .
40008027	Tsawˇ haˬ k'oeˇ deuˬ zahˬ dui dui leˇ-awˇ , tiˬ g'aˬ tiˇ g'aˬ ehˇ-eu , " Tsawˇ haˬ teu g'aˬ aˬ joˆ-ehˇ g'eh-eu tsawˇ haˬ nga . Jaˬ lehˇ hawˇ-eu iˇ cu˰-ahˇ keuˆ ni aˬ yaw˰-euˬ dawˬ-ahˇ naˇ haˬ-eu nga . "
40008028	Lah k'oeˇ paw baˬ-ahˇ jaˆ-eu Gaˬliˬlehˇ miˇ k'ahˬ-ahˇ Yeˬsuˇ iˇ keuˆ ngeh , neh˰ uˇ-eu tsawˇ haˬ nyiˬ g'aˬ lmˬ bymˇ lo k'ahˬ-ahˇ neh doˇ le-awˇ , Yeˬsuˇ-ahˇ tahˬ puˬ le-euˬ meh . Tsawˇ haˬ k'oeˇ nyiˬ g'aˬ k'aˬ-eu miˇ neh , gaˇ ma k'oeˇ kahˇ-ahˇ tsawˇ haˬ tiˬ g'aˬ-iˬ maˬ cah tsehˆ peuˬ-a .
40008029	Aˬ yaw˰ nya˰ Yeˬsuˇ-ahˇ ya mawˇ-eu nehˬ-ehˇ , " Miˬyehˇ-euˬ Zaˬmaˇ-oˇ , nawˇ nga nya˰-ahˇ a jeˬ ta˰ te . Aˇ yamˬ maˬ keuˆ laˇ mi naˆ-ehˇ nga nya˰-ahˇ k'ehˬ nehˬ k'aˆ nehˬ le-eu lehˇ oe teˬ loˇ " lehˇ , guˇ guˇ-ehˇ ehˇ-eu meh .
40008030	Aˬ yaw˰ ma˰ jawˇ gaˇ neh yaw k'aˆ-ehˇ maˬ kaˬ gaˇ , aˬ za˰ tiˬ ma˰ gaˆ dzaˬ lu˰-eu meh .
40008031	" Nawˇ nga ma˰-ahˇ teh dzeh ma lehˇ ngeuˇ naˇ , aˬ za˰ k'oeˇ ma˰ la˰ k'oeˇ bi uˇ-iˇ la˰ " lehˇ , neh˰ k'oeˇ deuˬ Yeˬsuˇ-ahˇ shaˇ-eu meh .
40008032	" Doˆ-iˇ-awˬ " lehˇ , neh˰ k'oeˇ deuˬ-ahˇ Yeˬsuˇ dawˬ bi˰ ngeh , neh˰ k'oeˇ deuˬ doˆ-iˇ-awˇ , aˬ za˰ k'oeˇ ma˰ la˰ k'oeˇ uˇ-iˇ-euˬ meh . Aˬ za˰ k'oeˇ ma˰ ma˰ lah-ehˇ , baˬ g'a yaw shaˬ paw coeˬ ka g'eh-awˇ , lah-ahˇ ga pu˰ seh˰ jiˇ-euˬ meh .
40008033	Aˬ za˰ bo lu˰-eu tsawˇ haˬ deuˬ meuˬ-ahˇ cehˆ coeˬ coeˬ k'o˰ g'eh-awˇ , k'aˇ pyeu˰ laˇ-euˬ yawˬ jeˬ naˬ lu˰ hawˇ-eu , neh˰ uˇ-eu tsawˇ haˬ k'oeˇ nyiˬ g'aˬ-ahˇ aˬ joˆ-ehˇ jahˇ nehˬ-euˬ gaˇ kawˆ deuˬ dzawˇ mehˬ nehˬ leˇ-euˬ meh .
40008034	K'oeˇ ngeh meuˬ la˰ k'oeˇ k'aˇ jawˇ-eu tsawˇ haˬ dawˬ tawˆ lu˰ Yeˬsuˇ jawˇ gaˇ doˆ le-awˇ , Yeˬsuˇ-ahˇ aˬ yaw˰ ma˰ ya mawˇ ngeh , " Nga ma˰-eu miˇ k'ahˬ la˰ k'oeˇ neh doˆ-iˇ nehˬ la˰ " lehˇ shaˇ-euˬ meh .
40009001	K'oeˇ naˇ , Yeˬsuˇ lawˬ k'oeˇ laˇ-ahˇ paˇ dziˬ-awˇ , aˬ yaw˰ jawˇ-eu meuˬ-ahˇ g'o˰ tsehˆ-iˇ-euˬ meh .
40009002	K'oeˇ ngeh , maˬ luˆ nya-ehˇ yu˰ zaˇ k'oeˇ taˆ bi yu˰ taˬ-euˬ kuiˇ shiˇ la˰ shiˇ shiˇ-euˬ tsawˇ haˬ tiˬ g'aˬ-ahˇ , aˬ yaw˰ jawˇ gaˇ ba˰ ha le-euˬ meh . Ba˰ ha le-euˬ tsawˇ haˬ k'oeˇ deuˬ-euˬ jah-eu nui ma-ahˇ Yeˬsuˇ ya mawˇ ngeh , kuiˇ shiˇ la˰ shiˇ shiˇ-euˬ tsawˇ haˬ k'oeˇ g'aˬ-ahˇ , " Aˬ li-oˇ , tiˬjeˬ-iˬ taˬ noeˬ shaˬ . Nawˬ-euˬ iˬ baˇ-ahˇ Miˬyehˇ pyehˬ nehˬ g'aˬ-euˬ meh lehˇ ngaˇ ehˇ-eu ma " lehˇ ehˇ nehˬ-euˬ meh .
40009003	K'oeˇ ngeh , Zahˇ dawˬ k'o˰ dawˬ mehˬ-eu saˬ laˬ tiˬ paˆ na deuˬ-aˬ , " Tsawˇ haˬ heu g'aˬ Miˬyehˇ-euˬ tsawˇ myahˇ ahˬ dzaˬ-eu ngaˇ " lehˇ , nui ma la˰ k'oeˇ noeˬ k'oeˬ-euˬ meh .
40009004	Ehˇ k'aw˰ , aˬ yaw˰ ma˰-euˬ nui ma la˰ k'oeˇ noeˬ lu˰-eu jeˬ-ahˇ Yeˬsuˇ siˬ nya-awˇ , heu lo˰-ehˇ ehˇ nehˬ-euˬ meh . " Aˬ jeˬ miˇ neh naw ma˰-euˬ nui ma la˰ k'oeˇ maˬ muiˬ-eu jeˬ shaˇ noeˬ lu˰ te .
40009005	' Nawˬ-euˬ iˬ baˇ-ahˇ Miˬyehˇ pyehˬ nehˬ g'aˬ-euˬ meh ' lehˇ ehˇ-eu hawˇ-eu , ' Tuˇ laˇ-awˇ , gaˇ ma cah-awˬ ' lehˇ ehˇ-eu dawˬ heu nyiˬ dawˬ aˬ geu dawˬ awˬ dzehˬ ta .
40009006	Tsawˇ haˬ-euˬ Zaˬmaˇ-aˬ , miˇ tsaˬ heu k'oeˇ taˆ iˬ baˇ pyehˬ nehˬ nya-eu baoˬ ahˇ-eu gaˇ kawˆ , naw ma˰-ahˇ ngaˇ bi mawˇ duˬ nyaˇ . " K'oeˇ naˇ , kuiˇ shiˇ la˰ shiˇ shiˇ-eu tsawˇ haˬ k'oeˇ g'aˬ-ahˇ Yeˬsuˇ ehˇ nehˬ-eu , " Tuˇ-awˇ , nawˬ-euˬ yu˰ zaˇ ba˰-awˇ g'o˰-iˇ-awˬ . "
40009007	K'oeˇ ngeh , tsawˇ haˬ k'oeˇ g'aˬ tuˇ laˇ-awˇ , g'o˰-iˇ-euˬ meh .
40009008	Tsawˇ haˬ aˇ ma˰ k'oeˇ deuˬ k'oeˇ gaˇ ya mawˇ ngeh , guˆ-iˇ-awˇ , tsawˇ haˬ zaˬ-ahˇ k'oeˇ naˆ ni g'eh-eu baoˬ bi˰-euˬ Miˬyehˇ-ahˇ ja ceuˬ-euˬ meh .
40009009	Jawˇ duˬ k'oeˇ tsahˇ-ahˇ neh Yeˬsuˇ luˆ-iˇ-awˇ mehˬ hu paw iˇ lu˰ ngeh , kawˬ ta˰-eu tsawˇ haˬ pyeu˰-eu Ma˰tehˬ lehˇ myahˇ-euˬ g'aˬ , kawˬ ta˰-eu nymˇ-ahˇ nuiˇ lu˰ gaˇ aˬ yaw˰ ya mawˇ-euˬ meh . " Ngaˬ-euˬ mehˬ nah caw teh laˇ-awˇ ngaˬ-euˬ zaˬ lahˇ geu˰ laˇ-awˬ " lehˇ Yeˬsuˇ ehˇ ngeh , Ma˰tehˬ tsawˬ tuˇ laˇ-awˇ , Yeˬsuˇ-euˬ mehˬ nah caw teh g'eh-euˬ meh .
40009010	Yeˬsuˇ iˇ kahˇ la˰ k'oeˇ hawˬ jeh-ahˇ hawˬ jawˬ jawˬ leˇ ngeh , kawˬ ta˰-eu tsawˇ haˬ deuˬ hawˇ-eu iˬ baˇ zaˬ g'awˬ mya ni laˇ-awˇ , Yeˬsuˇ hawˇ-eu aˬ yaw˰-euˬ zaˬ lahˇ deuˬ nehˬ-ehˇ hawˬ jawˬ jawˬ-euˬ meh .
40009011	Paˬliˬsehˇ deuˬ k'oeˇ gaˇ ya mawˇ ngeh Yeˬsuˇ-euˬ zaˬ lahˇ deuˬ-ahˇ ehˇ nehˬ-eu , " Naw ma˰-euˬ saˬ laˬ aˬ jeˬ miˇ neh k'oeˇ lo˰-ehˇ g'eh-eu tsawˇ haˬ deuˬ nehˬ-ehˇ dzaˬ ta˰ dawˇ ta˰ ta . "
40009012	K'oeˇ lo˰-ehˇ ehˇ gaˇ Yeˬsuˇ ya gaˬ ngeh , heu lo˰-ehˇ ehˇ k'o˰ nehˬ-euˬ meh . " Jawˇ saˇ doˆ lu˰-eu deuˬ naˇ gawˇ laˆ saˆ-eu tsawˇ haˬ-ahˇ maˬ loˬ-a . Jawˇ saˇ maˬ doˆ-eu deuˬ teh˰-ehˇ naˇ gawˇ laˆ saˆ-eu tsawˇ haˬ-ahˇ loˬ-eu meh .
40009013	' Lawˇ-eu shehˇ-eu jeˬ-ahˇ ngaˇ geu˰ maw˰-eu maˬ ngeuˇ . G'awˬ shaˬ gaˬ nya-eu jeˬ-ahˇ ngaˇ geu˰ maw˰-eu ma ' lehˇ , Miˬyehˇ neh ehˇ-euˬ dawˬ k'oeˇ dawˬ-euˬ dawˬ tsui˰ naw ma˰ dzaw duˬ-iˇ-awˬ . Aˬ jeˬ miˇ neh ehˇ naˇ , yaw tsaˬ yaw dawˇ tsawˇ haˬ deuˬ-ahˇ kuˇ-eu lehˇ ngaˇ oe-euˬ maˬ ngeuˇ . Iˬ baˇ zaˬ deuˬ-ahˇ kuˇ-eu lehˇ ngaˇ oe-euˬ ma . "
40009014	K'oeˇ naˇ , Iˇcu˰shawˇ-eu Yoˇhaˬ-euˬ zaˬ lahˇ deuˬ Yeˬsuˇ jawˇ gaˇ laˇ-awˇ ehˇ-eu , " Nga ma˰ hawˇ-eu Paˬliˬsehˇ deuˬ-aˬ , tiˬ k'ehˬ maˬ taˬ ni maˬ dzaˬ-eu zahˇ jahˇ lu˰ ma . Nawˬ-euˬ zaˬ lahˇ deuˬ aˬ jeˬ miˇ neh k'oeˇ lo˰-ehˇ maˬ jahˇ ta . "
40009015	Yeˬsuˇ ehˇ-eu , " Oeˇ mˇ baˇ gaˇ laˇ-euˬ tsawˇ haˬ deuˬ , miˬ zaˬ sheuˬ daˆ-eu g'aˬ aˬ yaw˰ ma˰ nehˬ-ehˇ k'aˇ jawˇ k'oeˇ keuˆ ni noeˬ shaˬ teh˰-a loˇ . Miˬ zaˬ sheuˬ daˆ-eu tsawˇ haˬ k'oeˇ g'aˬ aˬ yaw˰ ma˰ nehˬ-ehˇ maˬ ya jawˇ ni bi sheuˬ byoˆ g'eh-eu tiˬ nah keuˆ le teh˰-a . K'oeˇ ngeh jawˇ , aˬ yaw˰ ma˰ maˬ dzaˬ-eu zahˇ jahˇ teh˰-a .
40009016	" Tsawˇ haˬ tiˬ g'aˬ-iˬ mehˬ tsoeˬ yaw cehˇ-ahˇ saˬ paˇ yaw shui˰ neh pehˇ tsahˇ maˬ do˰-aˇ . K'oeˇ lo˰-ehˇ do˰ naˇ , pehˇ tsahˇ yaw shui˰ k'oeˇ , mehˬ tsoeˬ yaw cehˇ k'oeˇ kahˇ-ahˇ yaw beh naˆ maˬ tseˇ paˇ bi pyaˬ-iˇ teh˰-a .
40009017	K'oeˇ gaˇ duˇ ni , aˬ ga˰ dzaˇ uiˇ shehˆ ahˇ-eu shaˬ k'oˆ iˇ puˬ yaw oeˇ-ahˇ , aˬ ga˰ dzaˇ uiˇ yaw shui˰ maˬ shehˆ ahˇ-aˇ . K'oeˇ lo˰-ehˇ jahˇ naˇ , shaˬ k'oˆ iˇ puˬ k'oeˇ puˬ peh˰-iˇ-awˇ , aˬ ga˰ dzaˇ uiˇ yoeˇ k'aˇ-eu miˇ neh , shaˬ k'oˆ iˇ puˬ k'oeˇ cawˆ-iˇ jiˇ teh˰-a . Aˬ ga˰ dzaˇ uiˇ yaw shui˰-ahˇ shaˬ k'oˆ iˇ puˬ yaw shui˰ la˰ k'oeˇ ya shehˆ ahˇ-eu meh . K'oeˇ lo˰-ehˇ jahˇ naˇ , nyiˬ jeˬ lu˰ maˬ cawˆ-iˇ ni ya geu˰-eu meh . "
40009018	Aˬ yaw˰ ma˰-ahˇ Yeˬsuˇ k'oeˇ lo˰-ehˇ ehˇ nehˬ lu˰ ngeh , yaw huiˬ yaw mahˇ tiˬ g'aˬ Yeˬsuˇ jawˇ gaˇ oe-euˬ meh . Yeˬsuˇ-euˬ mehˬ shi aˬ yaw˰ ga byaˆ-awˇ , " Ngaˬ buˇ uˬ soe shiˇ tsehˆ-euˬ meh . Ehˇ k'aw˰ , nawˇ oe-awˇ aˬ la˰ tiˬ poˆ ba˰ daˆ nehˬ la˰ naˇ , aˬ yaw˰ paˇ deh˰ poˆ laˇ teh˰-a " lehˇ ehˇ-eu meh .
40009019	Yeˬsuˇ tuˇ laˇ-awˇ , tsawˇ haˬ k'oeˇ g'aˬ-euˬ mehˬ nah caw teh g'eh-euˬ meh . Aˬ yaw˰-euˬ zaˬ lahˇ deuˬ k'aw˰ , aˬ yaw˰ nehˬ-ehˇ iˇ-euˬ meh .
40009020	K'oeˇ ngeh , tseˇ nyi˰ k'o˰ keuˆ ni shiˬ doˆ-eu naˇ gawˇ-ahˇ maˬ tsehˆ leˇ ni ya daˬ lu˰-eu zaˬ miˬ zaˬ tiˬ g'aˬ , Yeˬsuˇ-euˬ mehˬ nah miˇ ni caw teh le-awˇ , Yeˬsuˇ-euˬ pehˇ k'ahˬ pehˇ dahˬ-ahˇ toeˬ ciˆ-euˬ meh .
40009021	" Aˬ yaw˰-euˬ pehˇ k'ahˬ pehˇ dahˬ-ahˇ teh˰-ehˇ ya toeˬ ciˆ-euˬ k'aw˰ , ngaˬ-euˬ naˇ gawˇ taˬ leˇ ma " lehˇ , zaˬ miˬ zaˬ k'oeˇ g'aˬ nui ma la˰ k'oeˇ yawˬ haˇ yawˬ ha ehˇ-eu meh .
40009022	Yeˬsuˇ nahˇ g'o˰ g'o˰ haw ngeh , aˬ yaw˰-ahˇ mawˇ-awˇ , " Aˬ buˇ-oˇ , tiˬ jeˬ-iˬ taˬ noeˬ shaˬ . Nawˬ-euˬ jah-eu nui ma neh nawˬ-ahˇ bi taˬ leˇ-euˬ meh " lehˇ ehˇ nehˬ-euˬ meh . K'oeˇ lo˰-ehˇ ehˇ g'aˬ-eu maˬ dah ni , zaˬ miˬ zaˬ k'oeˇ g'aˬ-euˬ naˇ gawˇ taˬ tsehˆ leˇ-euˬ meh .
40009023	Yaw huiˬ yaw mahˇ k'oeˇ g'aˬ-euˬ nymˇ-ahˇ Yeˬsuˇ le keuˆ ngeh , tsawˇ shiˇ bawˬ law baw-eu deuˬ k'aw˰ k'oeˇ gaˇ jawˇ-awˇ , tsawˇ haˬ g'awˬ mya ni law˰ g'a lu˰ gaˇ ya mawˇ-euˬ meh .
40009024	" Yawˬ g'aˬ na lu˰ doˆ-iˇ jiˇ-awˬ . Aˬ buˇ heu g'aˬ shiˇ-euˬ maˬ ngeuˇ-a . Yu˰ k'aˆ lu˰-eu teh˰ meh " lehˇ Yeˬsuˇ ehˇ ngeh , aˬ yaw˰ ma˰ dawˬ tawˆ lu˰ aˬ yaw˰-ahˇ uiˇ-eu meh .
40009025	Tsawˇ haˬ k'oeˇ deuˬ-ahˇ la˰ nyiˇ bi doˆ-iˇ jiˇ ngeh jawˇ , aˬ buˇ k'oeˇ g'aˬ-euˬ kuˆ lawˆ-ahˇ aˬ yaw˰ uˇ leˇ-awˇ , aˬ la˰-ahˇ nyeh˰ tehˬ nehˬ ngeh , aˬ buˇ k'oeˇ g'aˬ tuˇ laˇ-euˬ meh .
40009026	Gaˇ kawˆ k'oeˇ miˇ k'ahˬ k'oeˇ coeˇ coeˇ lah-ehˇ gaˬ doe-iˇ-euˬ meh .
40009027	Jawˇ duˬ k'oeˇ tsahˇ-ahˇ neh Yeˬsuˇ luˆ-iˇ-awˇ , mehˬ hu paw iˇ lu˰ ngeh , myaˆ beh˰ nyiˬ g'aˬ aˬ yaw˰-euˬ mehˬ nah caw teh g'eh-awˇ , " Daˬbiˇ-euˬ Zaˬmaˇ-oˇ , nga nya˰-ahˇ g'awˬ shaˬ gaˬ nehˬ la˰-awˬ " lehˇ guˇ-eu meh .
40009028	Yeˬsuˇ iˇ kahˇ la˰ k'oeˇ uˇ leˇ ngeh , myaˆ beh˰ k'oeˇ nyiˬ g'aˬ aˬ yaw˰ jawˇ gaˇ laˇ-euˬ meh . " Naw nya˰-ahˇ ngaˇ laˆ taˬ nehˬ nya meh lehˇ naw nya˰ jah ma loˇ " lehˇ Yeˬsuˇ naˇ haˬ ngeh , " Sahˬ paˬ-oˇ , nga nya˰ jah ma " lehˇ ehˇ-eu meh .
40009029	K'oeˇ naˇ , aˬ yaw˰ nya˰-euˬ myaˆ nuiˆ-ahˇ Yeˬsuˇ toeˬ ciˆ-awˇ , " Naw nya˰ jah-eu lo˰-ehˇ pyeu˰ laˇ lu˰-uˇ " lehˇ ehˇ nehˬ-euˬ meh .
40009030	K'oeˇ ngeh , aˬ yaw˰ nya˰ myaˆ nuiˆ mawˇ laˇ-euˬ meh . Aˬ yaw˰ nya˰-ahˇ Yeˬsuˇ ehˇ nehˬ-eu , " Ngaˬ neh naw nya˰-ahˇ myaˆ nuiˆ bi mawˇ laˇ-euˬ gaˇ kawˆ heu , aˬ cawˬ tiˬ g'aˬ-ahˇ-iˬ maˬ bi siˬ ni yaw k'aˆ k'aˆ-ehˇ yahˇ-awˬ . "
40009031	Ehˇ k'aw˰ , aˬ yaw˰ nya˰ g'o˰-iˇ-awˇ , Yeˬsuˇ neh mˇ-euˬ gaˇ kawˆ k'oeˇ miˇ k'ahˬ k'oeˇ coeˇ coeˇ lah ni ja byah jiˇ-euˬ meh .
40009032	Myaˆ nuiˆ mawˇ laˇ-euˬ myaˆ beh˰ k'oeˇ nyiˬ g'aˬ g'o˰ dzeuˇ-euˬ nehˬ-ehˇ , neh˰ uˇ-eu miˇ neh dawˬ maˬ ngehˬ nya-eu aˬ dzawˬ tiˬ g'aˬ-ahˇ , Yeˬsuˇ jawˇ gaˇ sheuˬ la˰-euˬ meh .
40009033	Ehˇ k'aw˰ , neh˰ teh doˆ nehˬ-euˬ nehˬ-ehˇ tiˬ poˆ teh˰-ehˇ , tsawˇ haˬ k'oeˇ g'aˬ dawˬ ngehˬ nya laˇ-euˬ meh . K'oeˇ ngeh , tsawˇ haˬ dawˬ tawˆ lu˰ zahˬ leˇ-awˇ , " Iˇsaˬleˬlaˆ miˇ k'ahˬ la˰ k'oeˇ heu lo˰-ehˇ mˇ-eu jeˬ tiˬ jawˇ-iˬ maˬ mawˇ haw-aˬ " lehˇ ehˇ-eu meh .
40009034	Ehˇ k'aw˰ , Paˬliˬsehˇ deuˬ ehˇ-eu , " Neh˰ Sahˬpaˬ-euˬ baoˬ-ahˇ aˬ yaw˰ g'oe-awˇ neh˰ teh doˆ-eu ngaˇ . "
40009035	Meuˬ doe ni , pu doe ni Yeˬsuˇ iˇ-awˇ , uˬ duˬ tahˬ nymˇ la˰ k'oeˇ dawˬ mehˬ dawˬ tsoˆ tsoˆ-euˬ meh . Miˬyehˇ Miˇk'ahˬ gaˇ kawˆ laˬ k'aˬ cehˇ-eu guiˬ lahˬ dawˬ mehˬ-awˇ , naˇ gawˇ yawˬ jeˬ na lu˰-ahˇ laˆ taˬ nehˬ-euˬ meh .
40009036	Tsawˇ haˬ aˇ ma˰-ahˇ aˬ yaw˰ ya mawˇ ngeh , g'awˬ shaˬ haw gaˬ-euˬ meh . Aˬ jeˬ miˇ neh ehˇ naˇ , aˬ yaw˰ ma˰-aˬ , yawˇ bo-eu yaw sahˇ maˬ baw-eu yawˇ deuˬ lo˰-ehˇ , guˆ-awˇ g'aˬ baˬ lu˰-eu meh .
40009037	K'oeˇ ngeh , aˬ yaw˰-euˬ zaˬ lahˇ deuˬ-ahˇ aˬ yaw˰ heu lo˰-ehˇ ehˇ nehˬ-euˬ meh . " Cehˇ myah laˇ taˬ-euˬ g'awˬ mya ni jaˆ k'aw˰ , yehˬ-eu tsawˇ haˬ ui cuiˆ teh˰ meh .
40009038	K'oeˇ miˇ neh , aˬ yaw˰-euˬ cehˇ yehˬ duˬ-ahˇ cehˇ yehˬ zaˬ deuˬ g'awˬ mya ni bi oe-eu g'aˇ duˬ , Yaw sahˇ g'aˬ-ahˇ guiˬ lahˬ shaˇ-awˬ . "
40010001	K'oeˇ naˇ , Yeˬsuˇ-aˬ , aˬ yaw˰-euˬ zaˬ lahˇ tseˇ nyi˰ g'aˬ-ahˇ kuˇ uiˬ-awˇ , neh˰ yaw jaw˰ deuˬ-ahˇ teh doˆ-eu baoˬ hawˇ-eu , naˇ gawˇ yawˬ jeˬ na lu˰-ahˇ laˆ taˬ nya-eu baoˬ bi˰ nehˬ-euˬ meh .
40010002	G'aˬ k'ehˇ tseˇ nyi˰ g'aˬ-euˬ tsawˇ myahˇ-aˬ , heu lo˰-ehˇ meh . Beˬtuˆluˆ lehˇ kuˇ-eu Siˇmoˬ hawˇ-eu Aˬdehˬlehˬ aˬ nya˰ mehˇ nmˇ , Zeˬbeˬdehˇ-euˬ aˬ li Yaˬkoˆ hawˇ-eu Yoˇhaˬ aˬ nya˰ mehˇ nmˇ ,
40010003	Piˇluˇpuˆ hawˇ-eu Baˬtawˇlaˬmehˇ , Toˇmaˆ hawˇ-eu kawˬ ta˰-eu tsawˇ haˬ pyeu˰-eu Ma˰tehˬ , Aˬlaˬpehˇ-euˬ aˬ li Yaˬkoˆ hawˇ-eu Taˬdehˇ ,
40010004	Kaˬnaˬniˇ aˇ muˇ-ahˇ ta˰-eu Siˇmoˬ hawˇ-eu , aˇ nah Yeˬsuˇ-ahˇ ahˬ dzaˬ-euˬ g'aˬ pyeu˰-eu YuˇdaˆIˇsaˬgaˬliˬoˆ heu deuˬ meh .
40010005	G'aˬ k'ehˇ tseˇ nyi˰ g'aˬ-ahˇ Yeˬsuˇ heu lo˰-ehˇ dawˬ bi˰-awˇ k'ehˇ g'eh-euˬ meh . " Yuˇdaˆ tsawˇ jeuˬ maˬ ngeuˇ-eu aˬ cawˬ tsawˇ jeuˬ deuˬ jawˇ gaˇ naw ma˰ taˬ iˇ . Saˬmaˬliˆ tsawˇ haˬ-euˬ meuˬ deuˬ-ahˇ k'aw˰ taˬ iˇ .
40010006	Iˇsaˬleˬlaˆ tsawˇ jeuˬ la˰ k'oeˇ , byoˆ-iˇ taˬ-euˬ yawˇ deuˬ-ahˇ duˇ-eu deuˬ jawˇ gaˇ naw ma˰ iˇ-awˬ .
40010007	Miˬyehˇ Miˇk'ahˬ keuˆ le shaw-iˬ-eu gaˇ kawˆ dawˬ mehˬ mehˬ-iˇ-awˬ .
40010008	Naˇ-eu tsawˇ haˬ deuˬ-ahˇ laˆ taˬ nehˬ-awˇ , shiˇ-euˬ tsawˇ haˬ deuˬ-ahˇ laˆ deh˰ nehˬ-awˬ . Coiˬ doi naˇ-eu tsawˇ haˬ deuˬ-ahˇ bi shawˇ laˇ-awˇ , neh˰ uˇ-eu tsawˇ haˬ deuˬ-ahˇ neh˰ teh doˆ nehˬ-awˬ . K'oeˇ lo˰-ehˇ mˇ nya-eu baoˬ naw ma˰ aˇ poeˬ maˬ bi˰ ni za-euˬ lo˰-ehˇ , aˇ poeˬ maˬ yuˇ ni yaw˰ ngeh˰-ehˇ caw ba nehˬ-awˬ .
40010009	Shuiˇ maˇ byaˆ , pyuˇ maˇ byaˆ , guiˬ shuiˇ maˇ byaˆ deuˬ , naw ma˰-euˬ jo˰ pa˰-ahˇ dawˆ ahˇ-awˇ yuˇ g'eh-eu maˬ loˬ-a .
40010010	Pehˇ tahˬ maˬ ehˇ , pehˇ k'ahˬ hawˇ-eu sehˬ nawˆ aˇ dzehˬ maˬ ehˇ , gawˬ yoeˬ maˬ ehˇ , yuˇ g'eh-eu maˬ loˬ-a . Aˬ jeˬ miˇ neh ehˇ naˇ , gaˇ mˇ-eu tsawˇ haˬ-aˬ , yawˬ ha k'aˇ loˬ-eu jeˬ za geuˇ-eu meh .
40010011	" Naw ma˰ meuˬ tiˬ meuˬ na-ahˇ iˇ keuˆ ngeh maˬ ehˇ , pu tiˬ pu na-ahˇ iˇ keuˆ ngeh maˬ ehˇ , naw ma˰-ahˇ ha geu˰ maw˰-eu tsawˇ haˬ poˆ mawˇ-awˇ , k'oeˇ gaˇ k'aˇ jawˇ k'oeˇ keuˆ ni , tsawˇ haˬ k'oeˇ g'aˬ-euˬ nymˇ-ahˇ jawˇ-awˬ .
40010012	Nymˇ tiˬ nymˇ-ahˇ naw ma˰ uˇ leˇ ngeh , ' Nui saˇ o˰ lu˰-uˇ ' lehˇ dawˬ cawˬ puˬ nehˬ-awˬ .
40010013	Nymˇ k'oeˇ nymˇ la˰ k'oeˇ jawˇ-eu nymˇ k'ahˬ zaˬ deuˬ naw ma˰-ahˇ ha geu˰ nehˬ la˰ naˇ , naw ma˰ neh dawˬ cawˬ puˬ nehˬ-euˬ nui saˇ o˰-eu jeˬ , k'oeˇ gaˇ jaˆ ya˰ lu˰-uˇ . Ehˇ k'aw˰ , aˬ yaw˰ ma˰ naw ma˰-ahˇ maˬ ha geu˰ nehˬ la˰ naˇ , naw ma˰ neh dawˬ cawˬ puˬ nehˬ-euˬ nui saˇ o˰-eu jeˬ , naw ma˰-ahˇ paˇ g'o˰ k'o˰ le lu˰-uˇ .
40010014	Nymˇ k'oeˇ nymˇ-euˬ nymˇ k'ahˬ zaˬ deuˬ maˬ ehˇ , meuˬ k'oeˇ meuˬ-ahˇ jawˇ-eu tsawˇ haˬ deuˬ maˬ ehˇ , tiˬ g'aˬ-iˬ naw ma˰-ahˇ maˬ ha geu˰ nehˬ la˰-ehˇ , naw ma˰ dawˬ mehˬ mehˬ gaˇ maˬ naˇ haˬ nehˬ la˰ naˇ , k'oeˇ gaˇ neh doˆ-iˇ ngeh , aˬ kuiˇ pehˬ zaˬ-ahˇ leh˰-eu k'aˬ lehˇ sawˆ k'aˇ nehˬ ya˰-awˬ .
40010015	Ngaˇ naw ma˰-ahˇ maˇ jawˆ ni ehˇ nehˬ nyaˇ . Yaˇ k'aˬ daˇ-eu aˇ nah keuˆ le ngeh , Sawˇdoˬ meuˬ hawˇ-eu Gawˇmawˇlaˆ meuˬ-ahˇ k'ehˬ nehˬ-euˬ naˆ maˬ tseˇ , meuˬ k'oeˇ meuˬ-ahˇ Miˬyehˇ k'ehˬ nehˬ teh˰-a . "
40010016	" Naˇ haˬ sheˇ . K'aˬ yehˇ yehˇ ma˰ jawˇ gaˇ yawˇ-ahˇ pyehˬ uˇ g'eh-eu lo˰-ehˇ , naw ma˰-ahˇ ngaˇ pyehˬ g'eh-eu ma . Aˇ lawˇ lo˰-ehˇ yaw gahˇ gahˇ-ehˇ deh˰-awˇ , k'aˬ k'oeˬ lo˰-ehˇ aˬ cawˬ-ahˇ maˬ coeˬ maˬ ciˆ ni yahˇ yahˇ-ehˇ jawˇ-awˬ .
40010017	Yaw k'aˆ k'aˆ-ehˇ yahˇ-awˬ . Aˬ jeˬ miˇ neh ehˇ naˇ , naw ma˰-ahˇ pa˰-awˇ , yaˇ k'aˬ daˇ-eu nymˇ-ahˇ tsahˇ g'eh-eu tsawˇ haˬ jawˇ teh˰-a . Yuˇdaˆ tsawˇ haˬ-euˬ uˬ duˬ tahˬ nymˇ la˰ k'oeˇ , naw ma˰-ahˇ aˬ yaw˰ ma˰ yahˬ caˆ neh jui˰ teh˰-a .
40010018	Naw ma˰ ngaˬ-euˬ mehˬ nah caw teh-eu baˬ da neh , aˬ cawˬ naw ma˰-ahˇ pa˰-awˇ , uˆ lahˇ-eu sahˬ paˬ sahˬ ma deuˬ jawˇ gaˇ g'eu g'eh teh˰-a . K'oeˇ lo˰-ehˇ pyeu˰ laˇ-eu la˰ k'oeˇ , sahˬ paˬ sahˬ ma k'oeˇ deuˬ hawˇ-eu , Yuˇdaˆ tsawˇ haˬ maˬ ngeuˇ-eu deuˬ-ahˇ naw ma˰ laˬ k'aˬ cehˇ-eu guiˬ lahˬ dawˬ ya mehˬ teh˰-a .
40010019	Aˬ cawˬ naw ma˰-ahˇ yaˇ k'aˬ bi daˇ-eu lehˇ a nehˬ ngeh , naw ma˰ dawˬ aˬ geu dawˬ ya ngehˬ-awˇ , aˬ joˆ-ehˇ ya ehˇ nehˬ-eu gaˇ kawˆ k'ahˬ taˬ lahˇ . Aˇ yamˬ tsaˬ laˇ ngeh , naw ma˰ ya ngehˬ-eu dawˬ deuˬ , naw ma˰-ahˇ bi˰ nehˬ la˰ teh˰-a .
40010020	Aˬ jeˬ miˇ neh ehˇ naˇ , naw ma˰ ya ngehˬ ya tmˇ-eu dawˬ deuˬ-aˬ , naw ma˰-euˬ dawˬ maˬ ngeuˇ-a . Naw ma˰-euˬ Aˬda neh k'ehˇ g'eh le˰-euˬ Yaw sahˇ Miˬyehˇ naw ma˰ la˰ k'oeˇ jawˇ-awˇ ngehˬ-eu dawˬ pyeu˰-eu meh .
40010021	" Mehˇ nmˇ yaw kaˬ tiˬ g'aˬ tiˇ g'aˬ bi shiˇ ni ahˬ dzaˬ-awˇ , aˬ da deuˬ k'aw˰ zaˬ deuˬ-ahˇ k'oeˇ lo˰-ehˇ jahˇ nehˬ-eu jeˬ keuˆ le teh˰-a . Zaˬ deuˬ yawˬ ha-euˬ aˬ da aˬ ma bi shiˇ-eu jeˬ toˆ teh˰-a .
40010022	Naw ma˰ ngaˬ-ahˇ g'oe-eu baˬ da neh , tsawˇ haˬ dawˬ tawˆ lu˰ naw ma˰-ahˇ muiˇ teh˰-a . Ehˇ k'aw˰ , aˇ saˬ saˬ ngeh keuˆ ni zi˰-eu tsawˇ haˬ-aˬ , ka k'o˰-eu jeˬ za teh˰-a .
40010023	Meuˬ tiˬ meuˬ la˰ k'oeˇ , aˬ caw naw ma˰-ahˇ k'ehˬ laˇ naˇ , yawˬ meuˬ yawˬ-ahˇ cehˆ-awˬ . Iˇsaˬleˬlaˆ miˇ k'ahˬ la˰ k'oeˇ jaˆ-eu meuˬ yawˬ meuˬ na lu˰-ahˇ naw ma˰ gaˇ maˬ mˇ jiˇ mi naˆ-ehˇ , Tsawˇhaˬ-euˬ Zaˬmaˇ oe keuˆ teh˰-a lehˇ , ngaˇ naw ma˰-ahˇ maˇ jawˆ ni ehˇ-eu ma .
40010024	" Mehˬ-eu saˬ laˬ naˆ maˬ tseˇ huiˬ dzehˬ-eu g'aˬ zaˬ g'aˬ k'ehˇ maˬ jawˇ-a . Baw leˬ naˆ maˬ tseˇ huiˬ dzehˬ-eu zaˬ k'aˆ k'aw˰ maˬ jawˇ-a .
40010025	K'oeˇ miˇ neh , g'aˬ k'ehˇ g'aˬ yawˬ ha-euˬ saˬ laˬ hui ni huiˬ keuˆ leˇ nya naˇ , nui k'ahˇ shiˇ-eu tsaˬ-awˇ , zaˬ k'aˆ g'aˬ yawˬ ha-euˬ baw leˬ hui ni huiˬ keuˆ leˇ nya naˇ , nui k'ahˇ shiˇ-eu tsaˬ teh˰-a . Nymˇ sahˇ aˬ da g'aˬ-ahˇ Beˬlaˇzeˬbuˇlaˆ lehˇ kuˇ naˇ , nymˇ k'ahˬ zaˬ deuˬ-ahˇ k'oeˇ naˆ maˬ tseˇ doeˇ-eu tsawˇ myahˇ kuˇ-eu tsaˬ teh˰-a .
40010026	" K'oeˇ miˇ neh , tsawˇ haˬ k'oeˇ deuˬ-ahˇ taˬ guˆ . Nymˬ-mˇ k'aˇ dehˬ kaˬ taˬ-euˬ yawˬ jeˬ na lu˰ pah dzeh-awˇ , k'aˇ za˰ taˬ-euˬ yawˬ jeˬ na lu˰ siˬ duˬ laˇ teh˰-a .
40010027	Ngaˬ neh naw ma˰-ahˇ zahˇ tsui ni g'eh gaˇ ehˇ nehˬ-euˬ dawˬ heu deuˬ , nah g'ahˇ paw bya cehˆ ni g'eh gaˇ naw ma˰ paˇ ya ehˇ poˆ-awˇ , ngaˬ neh naw ma˰-ahˇ k'oeˬ saˆ nehˬ-euˬ dawˬ heu deuˬ , naw ma˰ nymˇ mˬ k'oeˇ taˆ daˆ leˇ-awˇ ya guˇ gaˬ teh˰-a .
40010028	G'awˇ mawˇ-ahˇ seh˰ nya k'aw˰ , sa˰ laˇ-ahˇ maˬ seh˰ nya-eu tsawˇ haˬ-ahˇ taˬ guˆ . Ehˇ k'aw˰ , g'awˇ mawˇ hawˇ-eu sa˰ laˇ heu nyiˬ jeˬ lu˰-ahˇ , shiˬ buiˇ lah ma la˰ k'oeˇ laˆ cawˆ nya-eu g'aˬ pyeu˰-eu Miˬyehˇ-ahˇ guˆ-awˬ .
40010029	Jaˆ tseuˆ nyiˬ mawˇ-euˬ pehˆ saˬ tiˬ pehˆ ta˰-ehˇ maˬ poeˬ k'aw˰ , naw ma˰-euˬ Aˬda pyeu˰-eu Miˬyehˇ nui ma maˬ tsaˬ naˇ , jaˇ tseuˆ k'oeˇ tiˬ mawˇ-iˬ miˇ tsa ga le-awˇ shiˇ gaˇ maˬ keuˆ-a .
40010030	Naw ma˰-euˬ uˬ duˬ tsehˇ kahˇ-ahˇ keuˆ ni aˬ yaw˰ gui duˬ taˬ jiˇ-euˬ meh .
40010031	K'oeˇ miˇ neh , naw ma˰ taˬ guˆ . Myaˬ dui dui-eu jaˇ tseuˆ baˬ ma˰ naˆ maˬ tseˇ , Miˬyehˇ mehˬ shi naw ma˰ poeˬ dzehˬ-eu meh .
40010032	" Tsawˇ haˬ tiˬ g'aˬ na ngaˬ-ahˇ ha geu˰-eu ma lehˇ tsawˇ haˬ zaˬ deuˬ-euˬ mehˬ shi ehˇ naˇ , tsawˇ haˬ k'oeˇ g'aˬ ngaˬ-ahˇ ha geu˰-euˬ meh lehˇ , mˬ k'oeˇ taˆ ngaˬ Da-euˬ mehˬ shi ngaˇ ehˇ ma .
40010033	Ehˇ k'aw˰ , tsawˇ haˬ tiˬ g'aˬ na ngaˬ-ahˇ maˬ ha geu˰ lehˇ tsawˇ haˬ zaˬ deuˬ mehˬ shi ehˇ naˇ , tsawˇ haˬ k'oeˇ g'aˬ ngaˬ-ahˇ maˬ ha geu˰-aˬ lehˇ , mˬ k'oeˇ taˆ ngaˬ Da-euˬ mehˬ shi ngaˇ ehˇ ma .
40010034	" Miˇ tsaˬ k'oeˇ taˆ nui saˇ o˰-eu jeˬ hehˇ le˰-eu g'aˇ duˬ ngaˇ oe-euˬ meh lehˇ taˬ noeˬ . Nui saˇ o˰-eu jeˬ hehˇ le˰-eu lehˇ oe-euˬ maˬ ngeuˇ . Mi cehˇ yuˇ le˰-eu lehˇ ngaˇ oe-euˬ ma .
40010035	Aˬ li deuˬ aˬ da-ahˇ muiˇ ni maˬ ehˇ , aˬ buˇ deuˬ aˬ ma-ahˇ muiˇ ni maˬ ehˇ , kuiˬ ma deuˬ boeˇ miˬ aˬ ma-ahˇ muiˇ ni maˬ ehˇ , ngaˇ oe-euˬ ma .
40010036	Aˬ cawˬ naˆ maˬ tseˇ yawˬ ha-euˬ nymˇ k'ahˬ zaˬ deuˬ yawˬ ha-ahˇ muiˇ laˇ teh˰-a .
40010037	" Ngaˬ-ahˇ gaˬ-eu naˆ maˬ tseˇ , yawˬ ha-euˬ aˬ da aˬ ma-ahˇ gaˬ dzehˬ-eu tsawˇ haˬ aˬ geu g'aˬ maˬ kaˬ , ngaˬ-euˬ g'aˬ k'ehˇ geu˰-eu maˬ geuˇ-a . Ngaˬ-ahˇ gaˬ-eu naˆ maˬ tseˇ , yawˬ ha-euˬ aˬ buˇ aˬ li-ahˇ gaˬ-eu tsawˇ haˬ aˬ geu g'aˬ maˬ kaˬ , ngaˬ-euˬ g'aˬ k'ehˇ geu˰-eu maˬ geuˇ-a .
40010038	Yawˬ ha-euˬ la˰ ya˰ ba˰-awˇ ngaˬ-euˬ mehˬ nah maˬ caw teh laˇ-eu tsawˇ haˬ aˬ geu g'aˬ maˬ kaˬ , ngaˬ-euˬ g'aˬ k'ehˇ geu˰-eu maˬ geuˇ-a .
40010039	Yawˬ ha-euˬ sa˰ laˇ deh˰-eu jeˬ za nya ni leh jeh-eu tsawˇ haˬ aˬ geu g'aˬ maˬ kaˬ , sa˰ laˇ deh˰-eu jeˬ-ahˇ smˬ-iˇ-awˇ , ngaˬ-euˬ g'aˇ duˬ yawˬ ha-euˬ sa˰ laˇ deh˰-eu jeˬ smˬ-iˇ-euˬ tsawˇ haˬ aˬ geu g'aˬ maˬ kaˬ , sa˰ laˇ deh˰-eu jeˬ za teh˰-a .
40010040	" Naw ma˰-ahˇ k'aˇ ha geu˰-eu tsawˇ haˬ-aˬ , ngaˬ-ahˇ ha geu˰ gaˇ duˇ-awˇ , ngaˬ-ahˇ k'aˇ ha geu˰-eu tsawˇ haˬ-aˬ , ngaˬ-ahˇ k'ehˇ g'eh le˰-euˬ g'aˬ-ahˇ ha geu˰ gaˇ duˇ-eu meh .
40010041	Miˬyehˇ g'aˇ duˬ ngehˬ dah-eu tsawˇ haˬ-ahˇ , Miˬyehˇ g'aˇ duˬ ngehˬ dah-eu tsawˇ haˬ pyeu˰-eu miˇ neh ha geu˰-eu ma lehˇ noeˬ siˬ nya-awˇ ha-eu tsawˇ haˬ aˬ geu g'aˬ maˬ kaˬ , Miˬyehˇ g'aˇ duˬ ngehˬ dah-eu k'oeˇ g'aˬ lo˰-ehˇ guiˬ lahˬ za teh˰-a . Yaw tsaˬ yaw dawˇ tsawˇ haˬ-ahˇ , yaw tsaˬ yaw dawˇ tsawˇ haˬ pyeu˰-eu miˇ neh ha geu˰-eu ma lehˇ noeˬ siˬ nya-awˇ ha-eu tsawˇ haˬ aˬ geu g'aˬ maˬ kaˬ , yaw tsaˬ yaw dawˇ tsawˇ haˬ k'oeˇ g'aˬ lo˰-ehˇ guiˬ lahˬ za teh˰-a .
40010042	Ngaˬ-euˬ mehˬ nah caw teh-eu tsawˇ haˬ deuˬ la˰ k'oeˇ , aˬ cawˬ naˆ maˬ tseˇ nyiˇ teˬ dzehˬ-eu tiˬ g'aˬ-ahˇ k'aw˰ , ngaˬ-euˬ mehˬ nah caw teh-eu tsawˇ haˬ pyeu˰-eu miˇ neh bi dawˇ-eu ma lehˇ noeˬ siˬ nya-awˇ , iˇ cu˰ iˇ tseh˰ tiˬ k'mˬ teh˰-ehˇ bi dawˇ-euˬ k'aw˰ , k'oeˇ lo˰-ehˇ k'aˇ bi dawˇ-eu tsawˇ haˬ aˬ geu g'aˬ maˬ kaˬ , aˬ diˇ aˬ maˇ guiˬ lahˬ za teh˰-a lehˇ , ngaˇ naw ma˰-ahˇ maˇ jawˆ ni ehˇ-eu ma . "
40011001	Yeˬsuˇ-aˬ , aˬ yaw˰-euˬ zaˬ lahˇ tseˇ nyi˰ g'aˬ-ahˇ gaˇ kawˆ k'oeˇ deuˬ mehˬ nehˬ g'aˬ ngeh , dawˬ peh jaˆ-eu meuˬ deuˬ-ahˇ dawˬ mehˬ mehˬ-awˇ mehˬ nehˬ tsoˆ nehˬ-eu g'aˇ duˬ , k'oeˇ gaˇ neh doˆ-iˇ-euˬ meh .
40011002	Ka li mˇ lu˰ shaˇ lu˰-eu gaˇ kawˆ k'oeˇ deuˬ-ahˇ , tawˬ-ahˇ uˇ lu˰-eu Iˇ cu˰ shawˇ-eu Yoˇhaˬ ya gaˬ ngeh , aˬ yaw˰-euˬ zaˬ lahˇ tiˬ paˆ na deuˬ-ahˇ aˬ yaw˰ jawˇ gaˇ k'ehˇ g'eh-euˬ meh .
40011003	Aˬ yaw˰ ma˰ Yeˬsuˇ-ahˇ naˇ haˬ-eu , " Oe teh˰-a lehˇ Yoˇhaˬ ehˇ-eu k'oeˇ g'aˬ nawˇ ma loˇ . Maˬ ngeuˇ naˇ , yawˬ g'aˬ yawˬ-ahˇ nga ma˰ paˇ ya dawˬ ta loˇ . "
40011004	Yeˬsuˇ ehˇ-eu , " Naw ma˰ g'o˰-iˇ-awˇ , naw ma˰ neh k'aˇ ya gaˬ k'aˇ ya mawˇ-euˬ jeˬ Yoˇhaˬ-ahˇ dzawˇ nehˬ-iˇ-awˬ .
40011005	Myaˆ beh˰ mawˇ nya laˇ-euˬ , kuiˇ kuˆ cah nya laˇ-euˬ , coiˬ doi shawˇ laˇ-euˬ naˬ bawˬ gaˬ nya laˇ-euˬ , tsawˇ shiˇ g'o˰ deh˰ laˇ-euˬ , shaˬ zaˬ zahˬ zaˬ deuˬ Laˬ k'aˬ cehˇ-eu Guiˬ lahˬ dawˬ ya gaˬ-euˬ , gaˇ kawˆ heu deuˬ dzawˇ nehˬ-iˇ-awˬ .
40011006	Ngaˬ-ahˇ jah-eu nui ma poˆ poˆ laˆ laˆ-ehˇ maˬ g'eh-eu tsawˇ haˬ deuˬ guiˬ lahˬ huiˬ teh˰-a . "
40011007	Yoˇhaˬ-euˬ zaˬ lahˇ k'oeˇ deuˬ g'o˰ dzeuˇ ngeh , Yeˬsuˇ tsawˇ haˬ aˇ ma˰ k'oeˇ deuˬ-ahˇ , Yoˇhaˬ-euˬ gaˇ kawˆ heu lo˰-ehˇ ja mehˬ nehˬ-euˬ meh . " Bawˇ tsahˬ bawˇ dahˇ-ahˇ Yoˇhaˬ jawˇ gaˇ naw ma˰ iˇ ngeh , aˬ jeˬ-ahˇ ya mawˇ ni noeˬ tmˬ-awˇ iˇ teˬ . Aˇ to˰ aˇ bawˬ-ahˇ jaˬ lehˇ baw nyeh gaˇ haw-iˇ teˬ loˇ .
40011008	Maˬ ngeuˇ naˇ , aˬ jeˬ-ahˇ haw-iˇ-eu lehˇ iˇ teˬ . Muiˬ dui dui-eu mehˬ tsoeˬ dm lu˰-eu tsawˇ haˬ-ahˇ haw-iˇ teˬ loˇ . K'oeˇ lo˰-ehˇ g'eh-eu mehˬ tsoeˬ dm-eu tsawˇ haˬ-aˬ , sahˬ paˬ-euˬ hawˇ nymˇ-ahˇ jawˇ-eu maˬ ngeuˇ-a loˇ .
40011009	Naw ma˰ aˬ jeˬ-ahˇ haw-iˇ teˬ lehˇ ehˇ sheˇ . Miˬyehˇ g'aˇ duˬ ngehˬ dah-eu g'aˬ-ahˇ haw-iˇ-euˬ maˬ ngeuˇ loˇ . Ngeuˇ meh , maˇ maˇ ni Miˬyehˇ g'aˇ duˬ ngehˬ dah-eu k'oeˇ g'aˬ-ahˇ naw ma˰ haw-iˇ-euˬ meh . Ehˇ k'aw˰ , Miˬyehˇ g'aˇ duˬ ngehˬ dah-eu deuˬ dawˬ tawˆ lu˰ la˰ k'oeˇ , aˬ cawˬ naˆ maˬ tseˇ huiˬ dzehˬ-eu g'aˬ-ahˇ naw ma˰ ya mawˇ-euˬ meh .
40011010	Aˬ jeˬ miˇ neh ehˇ naˇ , Yoˇhaˬ-euˬ gaˇ kawˆ Jaˇli˰ la˰ k'oeˇ heu lo˰-ehˇ bo˰ taˬ-euˬ meh . ' Ngaˬ-euˬ g'aˇ duˬ ngehˬ dah-eu g'aˬ , nawˬ-euˬ mehˬ hu ngaˇ pyehˬ g'eh-awˇ , nawˬ-euˬ gaˇ ma bi shaˇ dahˇ ma . '
40011011	Ngaˇ naw ma˰-ahˇ maˇ jawˆ ni ehˇ nehˬ nyaˇ . Zaˬ miˬ zaˬ-euˬ uˬ maˆ la˰ k'oeˇ neh k'aˇ deh˰ doˆ le-euˬ tsawˇ haˬ zaˬ dawˬ tawˆ lu˰ la˰ k'oeˇ , Iˇ cu˰ shawˇ-eu Yoˇhaˬ naˆ maˬ tseˇ huiˬ dzehˬ mahˇ dzehˬ-eu tiˬ g'aˬ-iˬ maˬ jawˇ-a . Ehˇ k'aw˰ , mˬ taˆ Miˇk'ahˬ la˰ k'oeˇ aˬ cawˬ ta˰-ehˇ teˬ dui dui-eu g'aˬ k'aw˰ , Yoˇhaˬ naˆ maˬ tseˇ huiˬ dzehˬ mahˇ dzehˬ-eu meh .
40011012	Iˇ cu˰ shawˇ-eu Yoˇhaˬ dawˬ mehˬ mehˬ-euˬ aˇ yamˬ k'oeˇ yamˬ-ahˇ neh iˬ nah keuˆ ni , mˬ taˆ Miˇk'ahˬ-aˬ , yaw doeˇ jahˇ nehˬ-euˬ g'awˬ mya jeˬ-ahˇ daˬ dzeuˇ la˰-euˬ meh . Haiˬ-eu tsawˇ haˬ deuˬ , miˇ k'ahˬ k'oeˇ k'ahˬ-ahˇ deuˆ g'aˬ-eu lehˇ leh jeh-eu meh .
40011013	Miˬyehˇ g'aˇ duˬ ngehˬ dah-eu deuˬ dawˬ tawˆ lu˰ maˬ ehˇ , Moˇseˬ-euˬ Zahˇ dawˬ k'o˰ dawˬ la˰ k'oeˇ maˬ ehˇ , Yoˇhaˬ-euˬ ziˇ-ahˇ keuˆ ni Miˇk'ahˬ k'oeˇ k'ahˬ gaˇ kawˆ ngehˬ ka tmˇ ka le˰-euˬ meh .
40011014	Ngehˬ ka tmˇ ka le˰-euˬ gaˇ kawˆ k'oeˇ deuˬ-ahˇ naw ma˰ jah-eu nui ma ahˇ naˇ , Eˇliˇyaˆ oe meh lehˇ ehˇ taˬ-euˬ k'oeˇ-aˬ , Yoˇhaˬ oe gaˇ ehˇ-eu meh .
40011015	Toˆ-ehˇ ngeuˇ naˇ , naˬ bawˇ k'aˇ tso˰-eu tsawˇ haˬ naˇ haˬ geu˰-awˬ .
40011016	" Heu ziˇ-euˬ tsawˇ haˬ heu deuˬ aˬ geu jeˬ-ahˇ shaˇ cehˆ haw paˬ nga . Aˬ yaw˰ ma˰-aˬ , lehˆ lehˆ kawˆ-ahˇ nuiˇ-awˇ tiˬ ma˰ tiˇ ma˰ heu lo˰-ehˇ guˇ cawˬ lu˰-eu zaˬ deuˬ-ahˇ duˇ-eu meh .
40011017	' Nga ma˰ tahˬ diˬ-awˇ bawˬ law baw k'aw˰ , naw ma˰ gaˇ nyeh maˬ nyeh nga tawˇ . Nga ma˰ kuiˇ deuˇ gui k'aw˰ , naw ma˰ tsawˇ ngoeˇ maˬ ngoeˇ nga tawˇ . '
40011018	Yoˇhaˬ oe ngeh , hawˬ maˬ dzaˬ ni dzahˬ-awˇ aˬ ga˰ dzaˇ uiˇ maˬ dawˇ-eu miˇ neh , ' Tsawˇ haˬ heu g'aˬ neh˰ uˇ-eu tsawˇ haˬ ngaˇ ' lehˇ , yawˬ g'aˬ na lu˰ ehˇ-eu meh .
40011019	Tsawˇ haˬ-euˬ Zaˬmaˇ oe ngeh jawˇ , dzaˬ-eu dawˇ-eu miˇ neh , ' Tsawˇ haˬ heu g'aˬ-ahˇ haw sheˇ . Aˇ dzehˬ dzaˬ dzeuˇ-awˇ aˬ ga˰ dzaˇ uiˇ aˇ dzehˬ dawˇ dzeuˇ-eu uˬ ta˰ , kawˬ ta˰-eu tsawˇ haˬ deuˬ hawˇ-eu , iˬ baˇ zaˬ lehˇ sawˇ dzeh taˬ-euˬ deuˬ nehˬ-ehˇ cawˬ cawˬ-eu nga ' lehˇ , aˬ yaw˰ ma˰ ehˇ-eu meh . Ehˇ k'aw˰ , Miˬyehˇ-euˬ zaˬ siˬ tsawˇ gahˇ tsaˬ-eu gaˇ kawˆ , aˬ yawˆ yaw˰ bya cehˆ ni doˆ laˇ teh˰-a . "
40011020	Yeˬsuˇ neh zahˬ leˇ paˬ-ehˇ g'eh-eu gaˇ deuˬ aˬ cawˬ naˆ maˬ tseˇ mˇ mehˬ nehˬ-euˬ meuˬ deuˬ la˰ k'oeˇ jawˇ-eu tsawˇ haˬ deuˬ-aˬ , yawˬ ha-euˬ iˬ baˇ maˬ noeˬ poˆ-eu miˇ neh , meuˬ k'oeˇ deuˬ-ahˇ Yeˬsuˇ heu lo˰-ehˇ dehˬ-euˬ meh .
40011021	" Kawˇlaˬseˬ meuˬ-oˇ , nawˇ ya noeˬ shaˬ dui dui teh˰-a . Behˬdzeˇdaˬ meuˬ-oˇ , nawˇ jiˇ ya noeˬ shaˬ dui dui teh˰-a . Naw nya˰-ahˇ mˇ mehˬ nehˬ-euˬ zahˬ dui dui leˇ paˬ-ehˇ g'eh-eu gaˇ k'oeˇ deuˬ , Duˇlu meuˬ hawˇ-eu Siˇdoˬ meuˬ-ahˇ mˇ mehˬ nehˬ-euˬ law nmˇ-aˬ , aˬ yaw˰ ma˰ aˬ myah ba neh iˬ baˇ noeˬ poˆ-awˇ , guˬ daˇ pehˇ zeuˇ mehˬ tsoeˬ dm-awˇ , uˬ duˬ-ahˇ k'aˬ lehˇ tawˆ daˆ tawˆ daˆ-ehˇ jawˇ-euˬ maˬ siˬ .
40011022	Ngaˇ naw ma˰-ahˇ maˇ jawˆ ni ehˇ nehˬ nyaˇ . Yaˇ k'aˬ daˇ-eu Aˇ nah keuˆ le ngeh , Duˇlu meuˬ hawˇ-eu Siˇdoˬ meuˬ naˆ maˬ tseˇ , naw nya˰-ahˇ Miˬyehˇ k'ehˬ nehˬ la˰ teh˰-a .
40011023	Gaˬbeˬneˬoˬ meuˬ-oˇ , nawˇ toe . Mˬ-ahˇ tuˆ ni bi ciˬ huiˬ bi ciˬ mahˇ maw˰-eu nya loˇ . Nawˬ-ahˇ shiˬ buiˇ lah ma-ahˇ biˬ ahˇ nehˬ la˰ teh˰-a . Nawˬ-ahˇ mˇ mehˬ nehˬ-euˬ zahˬ dui dui leˇ paˬ-ehˇ g'eh-eu gaˇ k'oeˇ deuˬ , Sawˇdoˬ meuˬ-ahˇ mˇ mehˬ-euˬ law nmˇ-aˬ , meuˬ k'oeˇ meuˬ iˬ nah keuˆ ni maˬ cawˆ-iˇ ni jaˆ teh˰-a .
40011024	Yaˇ k'aˬ daˇ-eu Aˇ nah keuˆ le ngeh , Sawˇdoˬ meuˬ-ahˇ k'ehˬ nehˬ k'aˆ nehˬ-euˬ naˆ maˬ tseˇ , Miˬyehˇ nawˬ-ahˇ k'ehˬ nehˬ k'aˆ nehˬ la˰ teh˰-a lehˇ , nawˇ siˬ duˬ taˬ-awˬ . "
40011025	K'oeˇ ngeh , Yeˬsuˇ heu lo˰-ehˇ ehˇ-eu meh . " Mˬ hawˇ-eu miˇ-ahˇ uˆ lahˇ-eu Sahˬpaˬ pyeu˰-eu Aˬda-oˇ , zaˬ siˬ tsawˇ gahˇ ahˇ-eu tsawˇ haˬ deuˬ hawˇ-eu siˬ-eu nya-eu tsawˇ haˬ deuˬ-euˬ mehˬ shi neh za˰ taˬ-euˬ jeˬ , maˬ siˬ maˬ nya-eu tsawˇ haˬ deuˬ-ahˇ nawˇ pah mehˬ-euˬ miˇ neh , nawˬ-euˬ guiˬ lahˬ-ahˇ ngaˇ ja ceuˬ-eu ma .
40011026	Aˬda-oˇ , k'oeˇ lo˰-ehˇ bi pyeu˰ laˇ-eu g'aˇ duˬ , nawˇ nui ma tsaˬ-eu meh .
40011027	" Yawˬ jeˬ na lu˰ , ngaˬ Da neh ngaˬ-ahˇ a nehˬ jiˇ la˰-euˬ meh . Aˬda maˬ ngeuˇ naˇ , Zaˬmaˇ-ahˇ siˬ nya-eu tiˬ g'aˬ-iˬ maˬ jawˇ-a . Zaˬmaˇ hawˇ-eu Zaˬmaˇ neh tseˇ doˆ-awˇ pah mehˬ nehˬ-euˬ tsawˇ haˬ deuˬ maˬ ngeuˇ naˇ , Aˬda-ahˇ siˬ nya-eu tiˬ g'aˬ-iˬ maˬ jawˇ-a .
40011028	" K'aˆ behˆ yaw kah pi-awˇ g'aˬ doeˇ doeˇ-eu tsawˇ haˬ dawˬ tawˆ lu˰ ngaˇ jawˇ gaˇ laˇ-awˬ . Ngaˇ naw ma˰-ahˇ g'aˬ naˬ bi naˬ ma .
40011029	Ngaˬ-euˬ k'aˆ ba˰ ba˰-awˇ ngaˬ-ahˇ dzaw geu˰-awˬ . Aˬ jeˬ miˇ neh ehˇ naˇ , ngaˇ-aˬ , nui nahˬ nui yu ahˇ-awˇ , naw ma˰-euˬ sa˰ laˇ g'aˬ doeˇ dah k'aˇ za ma .
40011030	Ngaˬ-euˬ k'aˆ ba˰ ba˰ muiˬ-awˇ , ngaˬ-euˬ k'aˆ behˆ yaw pyaˇ ma . "
40012001	G'awˬ myahˇ maˬ g'eh-ehˇ , Jawˇ nah ngeh nah , Yeˬsuˇ cehˇ yaˇ-ahˇ iˇ paˆ g'eh-eu meh . Aˬ yaw˰-euˬ zaˬ lahˇ deuˬ hawˬ meh˰ laˇ-awˇ , cehˇ nmˇ tseuˆ dzaˬ-euˬ meh .
40012002	Paˬliˬsehˇ deuˬ k'oeˇ gaˇ mawˇ ngeh , Yeˬsuˇ-ahˇ heu lo˰-ehˇ ehˇ nehˬ-euˬ meh . " Haw sheˇ . Nawˬ-euˬ zaˬ lahˇ deuˬ Jawˇ nah-ahˇ maˬ mˇ k'mˬ-eu jeˬ mˇ lu˰ ngaˇ . "
40012003	Yeˬsuˇ ehˇ-eu , " Daˬbiˇ hawˇ-eu aˬ yaw˰-euˬ mehˬ nah caw teh-eu tsawˇ haˬ deuˬ hawˬ meh˰ laˇ ngeh , Daˬbiˇ aˬ joˆ-ehˇ jahˇ-euˬ gaˇ kawˆ naw ma˰ maˬ ya gui haw-aˬ loˇ .
40012004	Miˬyehˇ-euˬ nymˇ la˰ k'oeˇ aˬ yaw˰ uˇ leˇ-awˇ , aˬ yaw˰-euˬ tsawˇ haˬ deuˬ nehˬ-ehˇ tiˬ kawˆ lo˰-ehˇ , Miˬyehˇ-ahˇ lawˇ nehˬ taˬ-euˬ kaˬ muˇ dzaˬ-euˬ meh . Dzaˇ k'oeˇ-aˬ , aˬ yaw˰ ma˰ dzaˬ k'mˬ-eu dzaˇ maˬ ngeuˇ-a . Piˇ ma deuˬ teh˰-ehˇ dzaˬ k'mˬ-eu jeˬ meh .
40012005	Jawˇ nah aˬ yaw˰ nah yaw˰ , piˇ ma deuˬ Jawˇ nah-ahˇ maˬ mˇ k'mˬ-eu jeˬ mˇ-euˬ gaˇ kawˆ , Moˇseˬ-euˬ Zahˇ dawˬ k'o˰ dawˬ la˰ k'oeˇ naw ma˰ maˬ ya gui haw-aˬ loˇ . Piˇ ma k'oeˇ deuˬ k'oeˇ taˆ iˬ baˇ maˬ keuˆ le-euˬ maˬ ngeuˇ-a loˇ .
40012006	Ngaˇ naw ma˰-ahˇ ehˇ nehˬ nyaˇ . Uˬ duˬ tahˬ nymˇ nymˇ ma naˆ maˬ tseˇ huiˬ dzehˬ-eu g'aˬ heu gaˇ jawˇ lu˰ ma .
40012007	' Jeˬ zaˬ lawˇ nehˬ la˰-eu jeˬ-ahˇ ngaˇ geu˰ maw˰-eu maˬ ngeuˇ . G'awˬ shaˬ gaˬ nya-eu nui ma-ahˇ ngaˇ geu˰ maw˰-eu ma ' lehˇ , Jaˇli˰ la˰ k'oeˇ ehˇ taˬ-euˬ meh . Dawˬ tsui˰ k'oeˇ naw ma˰ g'oˆ shaw nya law nmˇ-aˬ , maˬ bahˬ maˬ muˆ-eu tsawˇ haˬ-ahˇ naw ma˰ iˬ baˇ maˬ taˬ-aˇ .
40012008	Aˬ jeˬ miˇ neh ehˇ naˇ , Tsawˇhaˬ-euˬ Zaˬmaˇ-aˬ , Jawˇ nah-ahˇ uˆ lahˇ-eu Sahˬpaˬ meh . "
40012009	Yeˬsuˇ k'oeˇ gaˇ neh doˆ-iˇ-awˇ , Yuˇdaˆ tsawˇ haˬ-euˬ uˬ duˬ tahˬ nymˇ-ahˇ le-euˬ meh .
40012010	Aˬ la˰ tiˬ pyawˬ shiˇ-euˬ tsawˇ haˬ tiˬ g'aˬ k'oeˇ gaˇ jawˇ-eu meh . Yeˬsuˇ-ahˇ yaw lehˬ poˆ maw˰-eu tsawˇ haˬ deuˬ Yeˬsuˇ-ahˇ ehˇ-eu , " Jawˇ nah-ahˇ naˇ gawˇ laˆ taˬ nehˬ-eu Zahˇ dawˬ k'o˰ dawˬ-ahˇ maˬ bahˬ-a loˇ . "
40012011	Yeˬsuˇ aˬ yaw˰ ma˰-ahˇ ehˇ nehˬ-eu , " Naw ma˰ tiˬ g'aˬ na , yawˇ tiˬ mawˇ jawˇ-awˇ , yawˇ k'oeˇ mawˇ Jawˇ nah ngeh nah duˬ k'ahˬ-ahˇ ga ahˇ naˇ , aˬ joˆ-ehˇ jahˇ nmˇ . Yawˇ k'oeˇ mawˇ-ahˇ maˬ g'eu doˆ nehˬ ni byehˇ teh˰-a loˇ .
40012012	Yawˇ naˆ maˬ tseˇ tsawˇ haˬ zaˬ aˇ naˆ ni poeˬ dzehˬ-eu nga . K'oeˇ miˇ neh , Jawˇ nah ngeh nah aˬ cawˬ-ahˇ caw ba nehˬ-eu-aˬ , Zahˇ dawˬ k'o˰ dawˬ-ahˇ maˬ bahˬ-aˇ . "
40012013	K'oeˇ naˇ , aˬ la˰ tiˬ pyawˬ shiˇ-euˬ tsawˇ haˬ k'oeˇ g'aˬ-ahˇ , " Aˬ la˰ caw ja-awˬ " lehˇ Yeˬsuˇ ehˇ nehˬ-euˬ meh . Tsawˇ haˬ k'oeˇ g'aˬ aˬ la˰ cawˬ ja ngeh , aˬ la˰ yawˬ pyawˬ yawˬ lo˰-ehˇ paˇ muiˬ k'o˰ laˇ-euˬ meh .
40012014	K'oeˇ ngeh , Paˬliˬsehˇ deuˬ doˆ-iˇ-awˇ , Yeˬsuˇ-ahˇ seh˰-eu g'aˇ duˬ bawˬ k'oeˬ-euˬ meh .
40012015	Aˬ cawˬ aˬ yaw˰-ahˇ seh˰-eu lehˇ bawˬ k'oeˬ lu˰-eu gaˇ kawˆ Yeˬsuˇ ya siˬ ngeh , jawˇ duˬ k'oeˇ tsahˇ-ahˇ neh yahˇ doˆ-euˬ meh . Tsawˇ haˬ g'awˬ mya ni aˬ yaw˰-euˬ mehˬ nah caw teh-awˇ , naˇ-eu tsawˇ haˬ dawˬ tawˆ lu˰-ahˇ aˬ yaw˰ laˆ taˬ nehˬ-euˬ meh .
40012016	Aˬ yaw˰-euˬ gaˇ kawˆ aˬ cawˬ-ahˇ maˬ ja nehˬ ni yahˇ-eu g'aˇ duˬ , aˬ yaw˰ ma˰-ahˇ aˬ yaw˰ dawˬ bi˰ nehˬ-euˬ meh .
40012017	Miˬyehˇ g'aˇ duˬ ngehˬ dah-eu Iˇsaˬyaˇ-ahˇ g'oe-awˇ Miˬyehˇ neh ehˇ taˬ-euˬ dawˬ heu deuˬ byah laˇ ni , aˬ yaw˰ k'oeˇ lo˰-ehˇ mˇ-euˬ jeˬ pyeu˰-eu meh .
40012018	" Ngaˇ nui k'ahˇ shiˇ-awˇ tseˇ doˆ-euˬ , ngaˇ gaˬ-eu zaˬ k'aˆ-ahˇ haw sheˇ . Ngaˬ-euˬ Yaw sahˇ ngaˇ k'ehˇ le˰-awˇ , aˬ yaw˰ k'oeˇ taˆ bi jawˇ le-awˇ , ngaˇ yaˇ k'aˬ daˇ-eu gaˇ kawˆ-ahˇ , miˇ k'ahˬ tsawˇ jeuˬ siˬ nya jiˇ ni , aˬ yaw˰ tsa˰ gaˬ doe-iˇ teh˰-a .
40012019	Tsawˇ pyehˇ pyehˇ-awˇ guˇ g'aˬ-eu jeˬ , gaˇ ma doe ni law˰ g'a-eu jeˬ , aˬ yaw˰ tiˬ jawˇ-iˬ maˬ jahˇ-aˇ .
40012020	G'aˬ byehˆ byehˆ-eu tsawˇ haˬ k'oeˇ taˆ , aˬ yaw˰ nui nahˬ nui yu ahˇ-awˇ , shaˬ zahˬ na˰-eu tsawˇ haˬ deuˬ-ahˇ , aˬ yaw˰ g'awˬ shaˬ gaˬ nehˬ teh˰-a . Yaw tsaˬ yaw dawˇ g'aˬ leˇ ngeh keuˆ , aˬ yaw˰ leh jeh g'aˬ maˬ byehˆ-aˇ .
40012021	Miˇ tsaˬ tsawˇ haˬ k'aˇ jawˇ k'aˇ deuˬ , yaw˰-ahˇ noeˬ tmˬ dui dui teh˰-a . "
40012022	K'oeˇ naˇ , neh˰ uˇ-eu miˇ neh dawˬ maˬ ngehˬ doˆ nya-eu myaˆ beh˰ tiˬ g'aˬ-ahˇ , Yeˬsuˇ jawˇ gaˇ sheuˬ la˰-euˬ meh . Yeˬsuˇ aˬ yaw˰-ahˇ laˆ taˬ nehˬ ngeh , myaˆ nuiˆ mawˇ laˇ-awˇ , dawˬ k'aw˰ ngehˬ doˆ nya laˇ-euˬ meh .
40012023	K'oeˇ lo˰-ehˇ mˇ-euˬ gaˇ , tsawˇ haˬ aˇ ma˰ dawˬ tawˆ lu˰ zahˬ leˇ-awˇ , " Tsawˇ haˬ teu g'aˬ Daˬbiˇ-euˬ Zaˬmaˇ maˬ ngeuˇ nga loˇ " lehˇ ehˇ-eu meh .
40012024	K'oeˇ lo˰-ehˇ ehˇ gaˇ Paˬliˬsehˇ deuˬ ya gaˬ ngeh , " Tsawˇ haˬ teu g'aˬ neh˰ sahˬ paˬ Beˬlaˇzeuˬbuˇlaˆ-euˬ baoˬ-ahˇ g'oe-awˇ neh˰ teh doˆ-eu nga " lehˇ ehˇ-eu meh .
40012025	Aˬ yaw˰ ma˰-euˬ nui ma la˰ k'oeˇ aˬ joˆ-ehˇ noeˬ lu˰-eu gaˇ kawˆ Yeˬsuˇ siˬ nya-eu miˇ neh , heu lo˰-ehˇ ehˇ nehˬ-euˬ meh . " Miˇ k'ahˬ aˬ geu k'ahˬ maˬ kaˬ , yawˬ ha yaw kaˬ aˇ muˇ muˇ paˆ-awˇ guiˇ deuˆ naˇ , g'awˬ myahˇ ni maˬ zi˰-aˇ . Meuˬ maˬ ehˇ , nymˇ jiˇ maˬ ehˇ , yawˬ ha yaw kaˬ aˇ muˇ muˇ paˆ-awˇ ceh naˇ , pyaˆ-iˇ shaˆ-iˇ teh˰-a .
40012026	K'oeˇ lo˰-ehˇ duˇ ni , Saˬdaˬ-euˬ miˇ k'ahˬ la˰ k'oeˇ tiˬ muˇ tiˇ muˇ deuˆ ceh ceh naˇ , aˇ muˇ paˆ-iˇ shaw-euˬ miˇ neh , miˇ k'ahˬ k'oeˇ k'ahˬ g'awˬ myahˇ ni maˬ paˇ zi˰-aˇ .
40012027	Beˬlaˇzeˬbuˇlaˆ-euˬ baoˬ-ahˇ g'oe-awˇ ngaˇ neh˰ teh doˆ-eu ngeuˇ naˇ , naw ma˰-euˬ zaˬ lahˇ deuˬ aˬ suˇ g'aˬ-euˬ baoˬ-ahˇ g'oe-awˇ neh˰ teh doˆ ta . Naw ma˰ ngehˬ-euˬ dawˬ maˬ tsaˬ-eu gaˇ kawˆ , naw ma˰-euˬ zaˬ lahˇ deuˬ neh mˇ-euˬ gaˇ k'oeˇ deuˬ , saˇ kiˇ kamˬ lu˰ meh .
40012028	Miˬyehˇ-euˬ Yaw sahˇ-ahˇ g'oe-awˇ ngaˇ neh˰ teh doˆ-eu ma . Heu-aˬ , Miˬyehˇ Miˇk'ahˬ naw ma˰ k'oeˇ taˆ keuˆ le-euˬ gaˇ kawˆ saˇ kiˇ pyeu˰-eu meh .
40012029	" Tsawˇ haˬ tiˬ g'aˬ-iˬ g'aˬ k'aˆ aˬ da-euˬ nymˇ-ahˇ uˇ leˇ-awˇ , myawˬ gahˬ maˬ yuˇ geu˰ leˇ nya-a . G'aˬ k'aˆ aˬ da k'oeˇ g'aˬ-ahˇ pa˰ cu˰ g'aˬ miˇ tsa teh˰-ehˇ , aˬ yaw˰-euˬ nymˇ la˰ k'oeˇ jaˆ-eu myawˬ gahˬ yuˇ geu˰ nya-eu meh .
40012030	" Ngaˇ jawˇ paw maˬ pyawˬ-eu tsawˇ haˬ-aˬ , ngaˬ-ahˇ muiˇ-eu tsawˇ haˬ meh . Ngaˬ nehˬ-ehˇ tiˬ kawˆ lo˰-ehˇ maˬ g'oˆ uiˬ maˬ g'oˆ bymˇ-eu tsawˇ haˬ-aˬ , byaˆ dzeh-eu tsawˇ haˬ meh .
40012031	K'oeˇ miˇ neh , ngaˇ naw ma˰-ahˇ heu lo˰-ehˇ ehˇ-eu ma . Tsawˇ haˬ zaˬ neh k'aˇ mˇ bahˬ-euˬ yawˬ jeˬ na lu˰ hawˇ-eu , yehˬ bawˬ sehˇ lu-ehˇ k'aˇ ehˇ-euˬ yawˬ jeˬ na lu˰-ahˇ , Miˬ yehˇ iˬ baˇ pyehˬ nehˬ nya teh˰-a . Ehˇ k'aw˰ , Muiˬ-eu shawˇ-eu Yaw sahˇ Miˬyehˇ-ahˇ yehˬ bawˬ sehˇ lu-ehˇ ehˇ-euˬ jeˬ-ahˇ , iˬ baˇ maˬ pyehˬ nehˬ nya-a .
40012032	Tsawˇhaˬ-euˬ Zaˬmaˇ-ahˇ ngehˬ bahˬ tmˇ bahˬ-euˬ tsawˇ haˬ-ahˇ , Miˬ yehˇ iˬ baˇ pyehˬ nehˬ nya teh˰-a . Ehˇ k'aw˰ , Muiˬ-eu shawˇ-eu Yaw sahˇ Miˬyehˇ-ahˇ ngehˬ bahˬ tmˇ bahˬ-euˬ tsawˇ haˬ-ahˇ , mˬ maˬ maˬ byaˆ zaˇ ziˇ iˬ baˇ maˬ pyehˬ nehˬ nya-a .
40012033	" Aˇ siˬ yaw muiˬ geu˰ maw˰ naˇ , aˇ bawˇ-ahˇ ya laˆ saˆ nehˬ meh . Aˇ bawˇ yaw doeˇ-ahˇ aˇ siˬ yaw muiˬ maˬ siˬ le-a . Aˇ siˬ-ahˇ haw-awˇ , aˇ bawˇ-ahˇ siˬ duˬ nya-eu meh .
40012034	Aˇ lawˇ uiˇ naˆ-euˬ zaˬ deuˬ-oˇ , naw ma˰ haiˬ dui dui-eu tsawˇ haˬ pyeu˰-eu-aˬ , dawˬ yaw muiˬ aˬ joˆ-ehˇ ngehˬ doˆ la˰ nya nmˇ . K'aˬ meh-aˬ , nui ma la˰ k'oeˇ tiˬ byah ni shaˇ dawˆ taˬ-euˬ jeˬ ngehˬ doˆ la˰-eu meh .
40012035	Tsawˇ muiˬ-aˬ , yawˬ ha neh jeˬ hmˬ taˬ-euˬ yaw muiˬ jeˬ beuˬ doˆ la˰-awˇ , tsawˇ doeˇ-aˬ , yawˬ ha neh jeˬ hmˬ taˬ-euˬ yaw doeˇ jeˬ beuˬ doˆ la˰ teh˰-a .
40012036	" Ngaˇ naw ma˰-ahˇ ehˇ nehˬ nyaˇ . Yaˇ k'aˬ daˇ-eu Aˇ nah keuˆ le ngeh , tsawˇ haˬ yawˬ g'aˬ na lu˰ , yawˬ ha neh k'aˇ ngehˬ dzeuˇ-euˬ gaˇ dahˇ maˬ tsoeˬ-eu dawˬ yawˬ dawˬ na lu˰ paˇ ya dzawˇ poˆ teh˰-a .
40012037	Nawˇ iˬ baˇ ahˇ ngaˇ loˇ , maˬ ahˇ nga loˇ lehˇ , nawˬ-euˬ dawˬ-ahˇ haw-awˇ yaˇ k'aˬ daˇ teh˰-a . "
40012038	K'oeˇ naˇ , Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ Yeˬsuˇ-ahˇ ehˇ-eu , " Saˬ laˬ-oˇ , nawˇ k'aˆ jeˬ-ehˇ g'eh-eu jeˬ mˇ gaˇ nga ma˰ mawˇ maw˰ nya . "
40012039	Yeˬsuˇ ehˇ-eu , " Ziˇ heu ziˇ-ahˇ deh˰ lu˰-eu tsawˇ haˬ deuˬ aˇ naˆ ni haiˬ-awˇ deh˰ cawˆ taˬ-euˬ nga . K'aˆ jeˬ-ehˇ g'eh-eu jeˬ mˇ mehˬ la˰ lehˇ , naw ma˰ ngaˬ-ahˇ ehˇ te loˇ . Miˬyehˇ g'aˇ duˬ ngehˬ dah-eu Yawˇnaˆ-euˬ gaˇ kawˆ k'oeˇ hmˬ maˬ ngeuˇ naˇ , k'aˆ jeˬ-ehˇ g'eh-eu yawˬ hmˬ yawˬ naw ma˰-ahˇ ngaˇ maˬ mehˬ nehˬ .
40012040	Ngaˬ shaˬ shaˬ ma-euˬ uˬ maˆ la˰ k'oeˇ Yawˇnaˆ smˬ nah smˬ miˇ uˇ-euˬ lo˰-ehˇ , Tsawˇhaˬ-euˬ Zaˬmaˇ k'aw˰ , miˇ tsaˬ dawˬ dah smˬ nah smˬ miˇ ya uˇ teh˰-a .
40012041	Yaˇ k'aˬ daˇ-eu Aˇ nah keuˆ le ngeh , Niˇnaˬbeˬ meuˬ-ahˇ jawˇ-eu tsawˇ haˬ deuˬ tuˇ laˇ-awˇ , naw ma˰-ahˇ iˬ baˇ taˬ teh˰-a . Aˬ jeˬ miˇ neh ehˇ naˇ , aˬ yaw˰ ma˰-ahˇ Yawˇnaˆ dawˬ mehˬ mehˬ ngeh , aˬ yaw˰ ma˰ iˬ baˇ noeˬ poˆ-euˬ meh . Yawˇnaˆ naˆ maˬ tseˇ huiˬ dzehˬ-eu g'aˬ nymˬ-mˇ heu gaˇ jawˇ lu˰ ma lehˇ , naw ma˰-ahˇ ngaˇ ehˇ-eu ma .
40012042	Yaˇ k'aˬ daˇ-eu Aˇ nah keuˆ le ngeh , Sheˬba sahˬ paˬ ma tuˇ laˇ-awˇ , naw ma˰-ahˇ iˬ baˇ taˬ teh˰-a . Aˬ jeˬ miˇ neh ehˇ naˇ , sahˬ paˬ Sawˇlaˬmoˬ-euˬ zaˬ siˬ tsawˇ gahˇ byah-eu dawˬ mehˬ dawˬ tsoˆ-ahˇ naˇ haˬ geu˰ laˇ-eu lehˇ , gaˇ mahˇ kaˬ-eu aˬ yaw˰-euˬ miˇ k'ahˇ-ahˇ neh a yaw˰ laˇ keuˆ-euˬ meh . Sawˇlaˬmoˬ naˆ maˬ tseˇ huiˬ dzehˬ-eu g'aˬ , nymˬ-mˇ heu gaˇ jawˇ lu˰ ma lehˇ , naw ma˰-ahˇ ngaˇ ehˇ duˬ-eu ma .
40012043	" Tsawˇ haˬ tiˬ g'aˬ la˰ k'oeˇ jawˇ-eu neh˰ yaw jaw˰ tiˬ mawˇ doˆ-iˇ-awˇ , gui coˇ ni g'eh-eu miˇ k'ahˬ-ahˇ g'aˬ naˬ naˬ duˬ poˆ-iˇ ngeh , maˬ poˆ mawˇ nya-a .
40012044	K'oeˇ naˇ , ' Ngaˬ-euˬ nymˇ-ahˇ paˇ g'o˰ jawˇ leˇ ma ' lehˇ ehˇ-awˇ g'o˰ leˇ ngeh , nymˇ k'oeˇ nymˇ juˇ tsui ni laˆ saˆ taˬ-awˇ , tiˬ g'aˬ-iˬ maˬ jawˇ ni ngeh˰ lu˰ gaˇ ya mawˇ-euˬ meh .
40012045	Neh˰ k'oeˇ mawˇ paˇ iˇ doˆ-awˇ , aˬ yaw˰ naˆ maˬ tseˇ haiˬ-eu neh˰ shi˰ mawˇ paˇ kuˇ ahˇ laˬ-iˇ-awˇ bi jawˇ-euˬ meh . K'oeˇ lo˰-ehˇ pyeu˰ laˇ g'aˬ ngeh jawˇ , tsawˇ haˬ k'oeˇ g'aˬ yaw beh naˆ maˬ tseˇ paˇ doeˇ dzehˬ laˇ teh˰-a . Heu ziˇ-ahˇ deh˰-eu haiˬ-eu tsawˇ haˬ deuˬ k'oeˇ taˆ , k'oeˇ lo˰-ehˇ keuˆ le teh˰-a . "
40012046	Yeˬsuˇ tsawˇ haˬ aˇ ma˰-ahˇ mehˬ nehˬ tsoˆ nehˬ lu˰ ngeh , aˬ yaw˰-euˬ aˬ ma hawˇ-eu mehˇ nmˇ deuˬ oe keuˆ-euˬ meh . Aˬ yaw˰ ma˰ la˰ nyiˇ yaw˰-awˇ , " Yeˬsuˇ-ahˇ dawˬ ngehˬ cawˬ maw˰ nya " lehˇ ehˇ-eu meh .
40012047	" Nawˬ ma hawˇ-eu nawˬ-euˬ mehˇ nmˇ deuˬ nawˬ-ahˇ dawˬ ngehˬ cawˬ maw˰ nya lehˇ , la˰ nyiˇ yaw˰ lu˰ meh " lehˇ , tsawˇ haˬ tiˬ g'aˬ Yeˬsuˇ-ahˇ ehˇ gaˬ leˇ-euˬ meh .
40012048	" Ngaˬ ma aˬ suˇ g'aˬ-a . Ngaˬ-euˬ mehˇ nmˇ aˬ suˇ g'aˬ-a " lehˇ , aˬ yaw˰-ahˇ ehˇ gaˬ laˇ-euˬ tsawˇ haˬ k'oeˇ g'aˬ-ahˇ Yeˬsuˇ ehˇ nehˬ-euˬ meh .
40012049	K'oeˇ naˇ , aˬ yaw˰-euˬ zaˬ lahˇ deuˬ-ahˇ aˬ yaw˰ la˰ noeˇ toeˬ ceh-awˇ ehˇ-eu , " Haw-awˬ . Heu deuˬ-aˬ , ngaˬ ma hawˇ-eu ngaˬ-euˬ mehˇ nmˇ deuˬ ma .
40012050	Mˬ k'oeˇ taˆ jawˇ-eu ngaˬ Da bi mˇ maw˰-eu jeˬ k'aˇ mˇ-eu tsawˇ haˬ-aˬ , ngaˬ-euˬ mehˇ nmˇ , ngaˬ-euˬ dmˇ ma , ngaˬ-euˬ aˬ ma pyeu˰-eu ma . "
40013001	K'oeˇ ngeh nah Yeˬsuˇ iˇ kahˇ-ahˇ neh doˆ-iˇ-awˇ , lah lah dzeˇ nuiˇ-euˬ meh .
40013002	Aˬ yaw˰ dawˬ peh uiˬ laˇ-euˬ tsawˇ haˬ aˇ ma˰ myaˬ dui dui-eu miˇ neh , aˬ yaw˰ lawˬ la˰ k'oeˇ nuiˇ-iˇ-awˇ , tsawˇ haˬ aˇ ma˰ lah lah dzeˇ yaw˰-euˬ meh .
40013003	Aˬ yaw˰ yaw jeˬ ma jeˬ ja ja-ehˇ , g'awˬ mya jeˬ mehˬ nehˬ tsoˆ nehˬ-euˬ meh . " Siˬ yoeˬ sehˬ-eu tsawˇ haˬ tiˬ g'aˬ siˬ yoeˬ sehˬ-iˇ-euˬ meh .
40013004	Aˬ yaw˰ siˬ yoeˬ sehˬ ngeh , siˬ yoeˬ tiˬ paˆ na deuˬ gaˇ ma-ahˇ ga-iˇ-awˇ , aˇ jiˇ neh bi g'oˆ dzaˬ jiˇ-euˬ meh .
40013005	Siˬ yoeˬ tiˬ paˆ na deuˬ-aˬ , miˇ tsaˬ baˬ-eu k'aˬ lo lo yaˇ-ahˇ ga-iˇ-euˬ meh . Miˇ tsaˬ maˬ na˰-eu miˇ neh , aˇ ji ji doˆ laˇ-eu yaw kawˇ meh .
40013006	Ehˇ k'aw˰ , nahˇ tsaˇ k'aˆ laˇ-awˇ , aˇ ji k'oeˇ deuˬ-ahˇ law˰ zaw ngeh , ciˇ ka maˬ na˰-eu miˇ neh , nyoeˬ-iˇ koˆ-iˇ-eu meh .
40013007	Siˬ yoeˬ tiˬ paˆ na deuˬ-aˬ , aˬ gah gah yaˇ-ahˇ ga-iˇ-awˇ , aˬ gah baw duˆ neh bi uˆ tehˬ-euˬ meh .
40013008	Ehˇ k'aw˰ , siˬ yoeˬ tiˬ paˆ na deuˬ-aˬ , miˇ tsaˬ miˇ muiˬ muiˬ gaˇ ga-iˇ-awˇ , siˬ le loˆ le-euˬ meh . Tiˬ paˆ na deuˬ tiˬ yaˇ bymˇ , tiˬ paˆ na deuˬ ko˰ tseˇ bymˇ , tiˬ paˆ na deuˬ smˬ tseˇ bymˇ za le-euˬ meh .
40013009	Naˬ bawˇ k'aˇ tso˰-eu deuˬ naˇ haˬ-awˬ . "
40013010	K'oeˇ naˇ , zaˬ lahˇ deuˬ Yeˬsuˇ jawˇ gaˇ laˇ-awˇ ehˇ-eu , " Nawˇ tsawˇ haˬ aˇ ma˰-ahˇ mehˬ nehˬ tsoˆ nehˬ ngeh , aˬ jeˬ miˇ neh yaw jeˬ ma jeˬ ja ja-ehˇ mehˬ nehˬ te . "
40013011	Yeˬsuˇ ehˇ-eu , " Mˬtaˆ Miˇk'ahˬ gaˇ kawˆ aˬ cawˬ maˬ g'oˆ shaw nya-eu za˰ taˬ-euˬ jeˬ-ahˇ g'oˆ shaw nya-eu tsawˇ gahˇ deuˬ , naw ma˰-ahˇ bi˰ taˬ g'aˬ-euˬ meh . Ehˇ k'aw˰ , aˬ yaw˰ ma˰-ahˇ maˬ bi˰ taˬ-aˬ .
40013012	Jaˆ-eu tsawˇ haˬ deuˬ bi jaˆ dzehˬ laˇ ni paˇ bi˰ lahˬ nehˬ teh˰-a . Ehˇ k'aw˰ , maˬ jaˆ-eu tsawˇ haˬ deuˬ-ahˇ-aˬ , k'aˇ jaˆ-eu dawˬ tawˆ lu˰ yuˇ jiˇ nehˬ teh˰-a .
40013013	Aˬ yaw˰ ma˰-ahˇ ngaˇ mehˬ nehˬ tsoˆ nehˬ ngeh , yaw jeˬ ma jeˬ ja ja-ehˇ mehˬ nehˬ tsoˆ nehˬ-eu-aˬ , aˬ yaw˰ ma˰ myaˆ nuiˆ tso˰ k'aw˰ maˬ mawˇ nya gaˇ duˇ-awˇ , naˬ bawˇ tso˰ k'aw˰ maˬ gaˬ nya gaˇ duˇ-eu miˇ neh meh .
40013014	Miˬyehˇ g'aˇ duˬ ngehˬ dah-eu Iˇsaˬyaˇ neh ehˇ taˬ-euˬ dawˬ heu deuˬ-aˬ , aˬ yaw˰ ma˰ lo˰-ehˇ g'eh gaˇ ehˇ taˬ-euˬ dawˬ meh . ' Tsawˇ haˬ heu deuˬ gaˬ dehˆ-euˬ k'aw˰ , tiˬ paw˰-iˬ maˬ g'oˆ shaw nya-a . Tsawˇ haˬ heu deuˬ mawˇ dehˆ-euˬ k'aw˰ , tiˬ paw˰-iˬ maˬ siˬ duˬ leˇ-a .
40013015	Nui ma aˬ dzawˬ dzawˬ-iˇ jiˇ-awˇ , naˬ bawˇ pa˰ tsoeˬ tsoeˬ taˬ jiˇ-awˇ , myaˆ nuiˆ miˆ tehˬ jiˇ taˬ-euˬ meh . K'oeˇ lo˰-ehˇ maˬ ngeuˇ law nmˇ-aˬ , myaˆ nuiˆ-ahˇ mawˇ leˇ-awˇ , naˬ bawˇ-ahˇ gaˬ leˇ-awˇ , noeˬ siˬ noeˬ mawˇ nya-awˇ , naˇ gawˇ bi laˆ saˆ-eu g'aˇ duˬ , ngaˇ jawˇ paw ciˬ pyawˇ teh˰-a lehˇ , Miˬyehˇ ehˇ lu˰-eu meh . '
40013016	" Naw ma˰-euˬ myaˆ nuiˆ mawˇ nya-awˇ , naˬ bawˇ gaˬ nya-eu miˇ neh , aˇ naˆ ni guiˬ lahˬ huiˬ-eu nga .
40013017	Ngaˇ naw ma˰-ahˇ maˇ jawˆ ni ehˇ nehˬ nyaˇ . Miˬyehˇ g'aˇ duˬ ngehˬ dah-eu tsawˇ haˬ hawˇ-eu Miˬyehˇ-euˬ tsawˇ haˬ deuˬ , naw ma˰ ya mawˇ-euˬ jeˬ-ahˇ mawˇ maw˰ dui dui-euˬ k'aw˰ , ma ya mawˇ haw-ehˇ , naw ma˰ ya gaˬ-euˬ jeˬ-ahˇ gaˬ maw˰ dui dui-euˬ k'aw˰ , maˬ ya gaˬ haw-aˬ .
40013018	" Siˬ yoeˬ sehˬ-eu gaˇ kawˆ yaw jeˬ ma jeˬ-euˬ dawˬ tsui˰-ahˇ naˇ haˬ sheˇ .
40013019	Gaˇ ma-ahˇ ga-iˇ-euˬ siˬ yoeˬ lehˇ ehˇ-eu-aˬ , Miˬyehˇ Miˇk'ahˬ gaˇ kawˆ mehˬ gaˇ ya gaˬ-euˬ k'aw˰ , maˬ g'oˆ shaw nya-eu tsawˇ haˬ deuˬ-ahˇ ehˇ maw˰-eu meh . Haiˬ-eu yaw sahˇ laˇ-awˇ , aˬ yaw˰ ma˰-euˬ nui ma la˰ k'oeˇ sehˬ ahˇ taˬ-euˬ jeˬ-ahˇ ja tawˆ ni yuˇ byoˆ g'eh-eu meh .
40013020	K'aˬ lo lo yaˇ-ahˇ ga-iˇ-euˬ siˬ yoeˬ lehˇ ehˇ-eu-aˬ , Miˬyehˇ Miˇk'ahˬ gaˇ kawˆ mehˬ gaˇ ya gaˬ ngeh , maˬ nyi naˬ ni tiˬ poˆ teh˰-ehˇ laˬ k'aˬ tiˬ cehˇ ha geu˰-eu tsawˇ haˬ deuˬ-ahˇ ehˇ maw˰-eu meh .
40013021	Ehˇ k'aw˰ , duˬ ciˇ maˬ toeˬ zi˰ nya-eu miˇ neh , g'awˬ myahˇ ni maˬ gmˬ-a . Dawˬ k'oeˇ deuˬ-ahˇ ha geu˰-euˬ baˬ da neh shaˬ-eu zahˬ-eu jeˬ hawˇ-eu k'ehˬ-eu k'aˆ-eu jeˬ-ahˇ ya daˬ ngeh , tiˬ poˆ teh˰-ehˇ coˬ-iˇ-eu meh .
40013022	Aˬ gah gah yaˇ-ahˇ ga-iˇ-euˬ siˬ yoeˬ lehˇ ehˇ-eu-aˬ , dawˬ k'oeˇ deuˬ-ahˇ ya gaˬ-euˬ k'aw˰ , shiˬ shaˬ jiˇ gaˇ kawˆ k'ahˬ lahˇ-eu jeˬ hawˇ-eu , pyuˇ shuiˇ myawˬ gahˬ-ahˇ gaˬ-eu nui ma neh bi uˆ tehˬ-awˇ , aˇ siˬ maˬ siˬ le nya-eu tsawˇ haˬ deuˬ-ahˇ ehˇ maw˰-eu meh .
40013023	Miˇ tsaˬ miˇ muiˬ muiˬ gaˇ ga-iˇ-euˬ siˬ yoeˬ lehˇ ehˇ-eu-aˬ , dawˬ k'oeˇ deuˬ-ahˇ ya gaˬ-awˇ g'oˆ shaw-euˬ tsawˇ haˬ deuˬ-ahˇ ehˇ maw˰-eu meh . K'oeˇ lo˰-ehˇ g'eh-eu tsawˇ haˬ deuˬ-aˬ , aˬ diˇ aˬ maˇ aˇ siˬ siˬ le-eu meh . Tiˬ paˆ na deuˬ tiˬ yaˇ bymˇ , tiˬ paˆ na deuˬ ko˰ tseˇ bymˇ , tiˬ paˆ na deuˬ smˬ tseˇ bymˇ siˬ le-eu meh . "
40013024	Aˬ yaw˰ ma˰-ahˇ Yeˬsuˇ yaw jeˬ ma jeˬ tiˬ hmˬ heu lo˰-ehˇ paˇ ja mehˬ nehˬ-euˬ meh . " Miˬyehˇ Miˇk'ahˬ-aˬ , heu lo˰-ehˇ duˇ-eu meh .
40013025	Tiˬ miˇ-aˬ , aˬ cawˬ yu˰ tsiˇ jiˇ-euˬ yamˬ-ahˇ , muiˇ-eu tsawˇ haˬ tiˬ g'aˬ oe-awˇ , cehˇ siˬ yoeˬ sehˬ taˬ-euˬ gaˇ shmˇ ma sehˬ k'oeˬ-awˇ cah-euˬ meh .
40013026	Cehˇ muiˬ laˇ-awˇ , g'o bymˬ g'o doˆ doˆ yamˬ tsaˬ laˇ ngeh , shmˇ ma nawˆ laˇ taˬ-euˬ gaˇ ya mawˇ-euˬ meh .
40013027	Zaˬ k'aˆ deuˬ deh yaˇ yaw sahˇ g'aˬ jawˇ gaˇ laˇ-awˇ ehˇ-eu , ' Baw leˬ-oˇ , nawˇ siˬ yoeˬ yaw muiˬ sehˬ-euˬ maˬ ngeuˇ te loˇ . Shmˇ ma k'oeˇ deuˬ aˬ gaˇ neh doˆ laˇ-euˬ ta . '
40013028	Aˬ yaw˰ ehˇ-eu , ' Muiˇ-eu tsawˇ haˬ tiˬ g'aˬ na neh jahˇ-euˬ teh˰-a . ' Zaˬ k'aˆ deuˬ ehˇ-eu , ' Shmˇ ma k'oeˇ deuˬ mo˰ dzeh jiˇ-awˬ loˇ . '
40013029	Aˬ yaw˰ ehˇ-eu , ' Taˬ mo˰ dzeh-iˇ siˬ . aˬ jeˬ miˇ neh ehˇ naˇ , naw ma˰ shmˇ ma mo˰ dzeh ngeh , cehˇ cehˇ bawˬ tiˬ bawˬ na g'awˇ dzeh-iˬ-eu baw le .
40013030	Cehˇ laˆ luiˆ yamˬ tsaˬ laˇ ngeh keuˆ ni , cehˇ hawˇ-eu shmˇ ma tiˬ kawˆ lo˰-ehˇ deh˰ tawˬ lu˰-uˇ . Shmˇ ma deuˬ jeˬ huˬ g'awˇ uiˬ-awˇ , aˇ dzahˬ dzahˬ uiˬ-awˇ miˬ dzaˬ-ahˇ ba˰ puiˆ g'aˬ miˇ tsa , cehˇ yehˬ cehˇ diˬ luiˆ-awˇ cehˇ jiˇ-ahˇ pi ahˇ-awˬ lehˇ , cehˇ yehˬ cehˇ diˬ-eu tsawˇ haˬ deuˬ-ahˇ ngaˇ ehˇ nehˬ ma . ' "
40013031	Aˬ yaw˰ ma˰-ahˇ Yeˬsuˇ yaw jeˬ ma jeˬ tiˬ hmˬ heu lo˰-ehˇ paˇ ja mehˬ nehˬ-euˬ meh . " Mˬtaˆ Miˇk'ahˬ-aˬ , heu lo˰-ehˇ duˇ-eu meh . Tsawˇ haˬ tiˬ g'aˬ g'awˬ paˆ aˇ nuiˆ tiˬ nuiˆ yuˇ-awˇ , aˬ yaw˰-euˬ yaˇ-ahˇ sehˬ taˬ-euˬ meh .
40013032	G'awˬ paˆ aˇ nuiˆ-aˬ , aˇ nuiˆ dawˬ tawˆ lu˰ k'oeˇ taˆ aˬ cawˬ naˆ maˬ tseˇ nyiˇ teˬ dzehˬ-eu aˇ nuiˆ pyeu˰ k'aw˰ , deh˰ laˇ mehˇ laˇ ngeh , sahˬ lahˬ dawˬ tawˆ lu˰ naˆ maˬ tseˇ huiˬ dzehˬ-awˇ , aˇ bawˬ bawˬ ma ma-iˇ-eu miˇ neh , k'oeˇ taˆ zaw-eu aˇ jiˇ deuˬ uˬ la˰-ahˇ bahˬ bahˬ le-eu meh . "
40013033	Aˬ yaw˰ ma˰-ahˇ Yeˬsuˇ yaw jeˬ ma jeˬ tiˬ hmˬ heu lo˰-ehˇ paˇ ja mehˬ nehˬ-euˬ meh . " Mˬtaˆ Miˇk'ahˬ-aˬ , heu lo˰-ehˇ duˇ-eu meh . Zaˬ miˬ zaˬ tiˬ g'aˬ dehˬ tseˬ ui cuiˆ yuˇ-awˇ , cehˇ meu smˇ puˬ-ahˇ keuˬ-awˇ , dawˬ tawˆ lu˰ bi poˬ laˇ jiˇ gaˇ duˇ-eu meh . "
40013034	Gaˇ kawˆ k'oeˇ deuˬ dawˬ tawˆ lu˰ , yaw jeˬ ma jeˬ ja ja-ehˇ , tsawˇ haˬ aˇ ma˰-ahˇ Yeˬsuˇ mehˬ nehˬ-euˬ meh . Yaw jeˬ ma jeˬ maˬ ja-ehˇ mehˬ nehˬ-euˬ tiˬ jeˬ-iˬ maˬ jaˆ-a .
40013035	Miˬyehˇ g'aˇ duˬ ngehˬ dah-eu deuˬ neh ehˇ taˬ-euˬ dawˬ heu deuˬ byah laˇ ni , aˬ yaw˰ k'oeˇ lo˰-ehˇ mehˬ nehˬ-euˬ meh . " Ngaˬ-euˬ k'aˬ meh ngaˇ mˇ nga-awˇ , yaw jeˬ ma jeˬ ja mehˬ nehˬ-awˇ , Miˇ beh ngeh neh za˰ taˬ-euˬ jeˬ , aˬ yaw˰ ma˰-ahˇ dzawˇ duˬ nehˬ ma . "
40013036	Yeˬsuˇ tsawˇ haˬ aˇ ma˰ ma˰ ma jawˇ gaˇ neh doˆ-iˇ-awˇ , iˇ kahˇ la˰ k'oeˇ uˇ leˇ ngeh , aˬ yaw˰-euˬ zaˬ lahˇ deuˬ aˬ yaw˰ jawˇ gaˇ laˇ-awˇ ehˇ-eu , " Deh yaˇ-ahˇ deh˰-eu shmˇ ma gaˇ kawˆ yaw jeˬ ma jeˬ k'oeˇ hmˬ-euˬ dawˬ tsui˰ tiˬ poˆ ja mehˬ la˰ sheˇ . "
40013037	Yeˬsuˇ ehˇ-eu , " Siˬ yoeˬ yaw muiˬ sehˬ-eu g'aˬ lehˇ ehˇ-eu-aˬ , Tsawˇhaˬ-euˬ Zaˬmaˇ-ahˇ ehˇ-eu meh .
40013038	Deh yaˇ lehˇ ehˇ-eu-aˬ , miˇ tsaˬ heu-ahˇ ehˇ-eu meh . Siˬ yoeˬ yaw muiˬ lehˇ ehˇ-eu-aˬ , Miˬyehˇ Miˇk'ahˬ-ahˇ ta˰-eu tsawˇ haˬ deuˬ-ahˇ ehˇ-eu meh .
40013039	Shmˇ ma sehˬ k'oeˬ-eu muiˇ-eu g'aˬ lehˇ ehˇ-eu-aˬ , Neh˰ sahˬ paˬ-ahˇ ehˇ-eu meh . Cehˇ laˆ luiˆ-eu aˇ yamˬ lehˇ ehˇ-eu-aˬ , miˇ tsaˬ heu aˇ saˬ saˬ-eu aˇ yamˬ-ahˇ ehˇ-eu meh . Cehˇ yehˬ cehˇ diˬ-eu tsawˇ haˬ deuˬ lehˇ ehˇ-eu-aˬ , mˬ taˆ g'aˬ k'ehˇ deuˬ-ahˇ ehˇ-eu meh .
40013040	Shmˇ ma-ahˇ g'oˆ uiˬ-awˇ , miˬ dzaˬ-ahˇ ba˰ puiˆ-eu lo˰-ehˇ , miˇ tsaˬ heu aˇ saˬ saˬ ngeh nah k'oeˇ lo˰-ehˇ pyeu˰ laˇ teh˰-a .
40013041	Tsawˇhaˬ-euˬ Zaˬmaˇ-aˬ , aˬ yaw˰-euˬ mˬ taˆ g'aˬ k'ehˇ deuˬ-ahˇ pyehˬ g'eh le˰-awˇ , aˬ cawˬ iˬ baˇ mˇ ni jahˇ-eu tsawˇ haˬ dawˬ tawˆ lu˰ hawˇ-eu , yaw haiˬ jeˬ k'aˇ mˇ-eu tsawˇ haˬ dawˬ tawˆ lu˰-ahˇ , aˬ yaw˰-euˬ Miˇ k'ahˬ la˰ k'oeˇ neh bi sheuˬ doˆ uiˬ teh˰-a .
40013042	K'oeˇ naˇ , aˬ yaw˰ ma˰-ahˇ guˆ dui dui laˇ paˬ-ehˇ g'eh-eu miˬ dzaˬ jehˆ bymˇ-ahˇ bi ba˰ puiˆ-awˇ , k'oeˇ gaˇ ngoeˇ ngoeˇ-ehˇ , seuˬ teu˰ teu˰-ehˇ ya shaˬ teh˰-a .
40013043	K'oeˇ ngeh , Miˬyehˇ-euˬ tsawˇ haˬ deuˬ-aˬ , aˬ yaw˰ ma˰-euˬ Aˬda-euˬ Miˇk'ahˬ la˰ k'oeˇ , nahˇ ma lo˰-ehˇ yaw sheh˰ bya teh˰-a . Naˬ bawˇ k'aˇ tso˰-eu deuˬ naˇ haˬ-awˬ .
40013044	" Mˬtaˆ Miˇk'ahˬ-aˬ , heu lo˰-ehˇ duˇ-eu meh . Tsawˇ haˬ tiˬ g'aˬ deh ma tiˬ kawˬ-ahˇ pyuˇ pahˬ mawˇ-awˇ , yaˆ pymˬ taˬ ya˰-euˬ meh . Aˬ yaw˰ laˬ k'aˬ cehˇ dui dui-eu la˰ k'oeˇ , k'aˇ jaˆ-eu jeˬ dawˬ tawˆ lu˰ ahˬ jiˇ-awˇ , deh ma k'oeˇ kawˬ zeuˇ tsehˆ-euˬ meh .
40013045	" Tiˬ poˆ paˇ ya ehˇ naˇ , Mˬtaˆ Miˇk'ahˬ-aˬ , heu lo˰-ehˇ duˇ-eu meh . Tsawˇ haˬ tiˬ g'aˬ muiˬ dui dui-eu aˇ caˇ caˇ k'aw˰ sehˇ shaˇ poˆ lu˰-eu meh .
40013046	Aˇ dzehˬ dzeuˇ ni muiˬ-eu aˇ caˇ caˇ k'aw˰ sehˇ tiˬ siˬ aˬ yaw˰ mawˇ ngeh , aˬ yaw˰ k'aˇ jaˆ-eu jeˬ dawˬ tawˆ lu˰ ahˬ-iˇ-awˇ , sehˇ k'oeˇ siˬ zeuˇ tsehˆ-euˬ meh .
40013047	" Tiˬ poˆ paˇ ya ehˇ naˇ , Mˬtaˆ Miˇk'ahˬ-aˬ , za dzeh gaˇ duˇ-eu meh . Iˬ ma laˆ shaˆ la˰ k'oeˇ za dzeh ahˇ g'eh ngeh , ngaˬ shaˬ ngaˬ deˇ yawˬ jeˬ na lu˰-ahˇ dzeh pymˬ-eu meh .
40013048	Ngaˬ shaˬ tiˬ byah ni dzeh pa˰ g'aˬ ngeh , lawˇ dzeˇ g'eu doˆ-eu meh . K'oeˇ naˇ nuiˇ-awˇ , ngaˬ shaˬ yaw muiˬ deuˬ k'aˆ puˬ-ahˇ tseˇ ahˇ-awˇ , maˬ muiˬ-eu deuˬ tseˇ dzeh-eu meh .
40013049	Miˇ tsaˬ heu aˇ saˬ saˬ-eu aˇ nah keuˆ le ngeh , k'oeˇ lo˰-ehˇ pyeu˰ laˇ teh˰-a . Mˬ taˆ g'aˬ k'ehˇ deuˬ doˆ le-awˇ , haiˬ-eu tsawˇ haˬ deuˬ hawˇ-eu yaw tsaˬ yaw dawˇ tsawˇ haˬ deuˬ-ahˇ tseˇ paˆ le teh˰-a .
40013050	Haiˬ-eu tsawˇ haˬ deuˬ-aˬ , guˆ dui dui laˇ paˬ-ehˇ g'eh-eu miˬ dzaˬ jehˆ bymˇ-ahˇ bi biˬ ahˇ-awˇ , ngoeˇ ngoeˇ-ehˇ , seuˬ teu˰ teu˰-ehˇ ya shaˬ teh˰-a .
40013051	" Gaˇ kawˆ heu deuˬ naw ma˰ g'oˆ shaw-euˬ ma loˇ " lehˇ Yeˬsuˇ naˇ haˬ ngeh , " G'oˆ shaw-euˬ ma " lehˇ aˬ yaw˰ ma˰ ehˇ-eu meh .
40013052	Aˬ yaw˰ ehˇ-eu , " Dawˬ tsui˰-aˬ , heu lo˰-ehˇ meh . Mˬtaˆ Miˇk'ahˬ-euˬ zaˬ lahˇ pyeu˰ laˇ-euˬ Zahˇ dawˬ k'o˰ dawˬ mehˬ-eu saˬ laˬ aˬ geu g'aˬ maˬ kaˬ , kuˆ lawˆ la˰ k'oeˇ jeˬ hmˬ taˬ-euˬ myawˬ yaw shui˰ hawˇ-eu yaw oeˇ yuˇ doˆ la˰-eu nymˇ sahˇ aˬ da tiˬ g'aˬ-ahˇ duˇ-eu meh . "
40013053	Yeˬsuˇ yaw jeˬ ma jeˬ k'oeˇ deuˬ ja mehˬ g'aˬ ngeh , jawˇ duˬ k'oeˇ tsahˇ-ahˇ neh doˆ-iˇ-awˇ ,
40013054	aˬ yaw˰ jawˇ-eu meuˬ-ahˇ g'o˰ leˇ-euˬ meh . Aˬ yaw˰ uˬ duˬ tahˬ nymˇ la˰ k'oeˇ mehˬ nehˬ tsoˆ nehˬ g'aˬ ngeh , ya gaˬ-euˬ tsawˇ haˬ deuˬ zahˬ leˇ-awˇ , heu lo˰-ehˇ ehˇ-eu meh . " Heu lo˰-ehˇ g'eh-eu zaˬ siˬ tsawˇ gahˇ deuˬ aˬ yaw˰ aˬ gaˇ neh za-euˬ nga . Zahˬ leˇ paˬ-ehˇ g'eh-eu gaˇ heu deuˬ aˬ yaw˰ aˬ joˆ-ehˇ mˇ nya-eu nga .
40013055	Aˬ yaw˰ la˰ saˇ maˇ-euˬ aˬ li maˬ ngeuˇ-a loˇ . Maˬliˇ-euˬ aˬ li k'oeˇ g'aˬ maˬ ngeuˇ-a loˇ . Yaˬkoˆ , Yoˇsehˆ , Siˇmoˬ , Yuˇdaˆ , aˬ ha mehˇ nmˇ-euˬ aˇ doˆ k'oeˇ g'aˬ maˬ ngeuˇ-a loˇ .
40013056	Aˬ yaw˰-euˬ dmˇ ma dawˬ tawˆ lu˰ heu gaˇ jawˇ jiˇ-eu maˬ ngeuˇ-a loˇ . Teu lo˰-ehˇ g'eh-eu zaˬ siˬ tsawˇ gahˇ deuˬ aˬ yaw˰ aˬ gaˇ za-euˬ nga . "
40013057	K'oeˇ naˇ , aˬ yaw˰ ma˰ aˬ yaw˰-ahˇ maˬ ha geu˰-a . Yeˬsuˇ aˬ yaw˰ ma˰-ahˇ ehˇ nehˬ-eu , " Miˬyehˇ g'aˇ duˬ ngehˬ dah-eu tsawˇ haˬ-ahˇ , yawˬ gaˇ na lu˰ aˬ cawˬ taˬ huiˬ nehˬ-eu meh . Ehˇ k'aw˰ , aˬ yaw˰ jawˇ-eu meuˬ hawˇ-eu aˬ yaw˰-euˬ iˇ kahˇ la˰ k'oeˇ , aˬ yaw˰-ahˇ maˬ taˬ huiˬ nehˬ-a . "
40013058	Aˬ yaw˰ ma˰ nui jah maˬ ahˇ-eu miˇ neh , zahˬ leˇ paˬ-ehˇ g'eh-eu g'awˬ mya jeˬ , k'oeˇ gaˇ aˬ yaw˰ maˬ mˇ mehˬ nehˬ-a .
40014001	Aˇ yamˬ k'oeˇ yamˬ-ahˇ , Yeˬsuˇ tsawˇ myahˇ doˆ-eu gaˇ kawˆ , Gaˬliˬlehˇ miˇ k'ahˬ-ahˇ uˆ lahˇ-eu sahˬ paˬ Heˬloˆ ya gaˬ-awˇ ,
40014002	aˬ yaw˰-euˬ gaˇ mˇ-eu yaw huiˬ yaw mahˇ deuˬ-ahˇ ehˇ nehˬ-eu , " Tsawˇ haˬ k'oeˇ g'aˬ maˇ maˇ ni Iˇ cu˰ shawˇ-eu Yoˇhaˬ g'o˰ deh˰ laˇ-euˬ ngaˇ . K'oeˇ miˇ neh , zahˬ leˇ paˬ-ehˇ g'eh-eu jeˬ mˇ nya-eu baoˬ ahˇ-eu ngaˇ . "
40014003	Heˬloˆ-aˬ , Yoˇhaˬ-ahˇ nyeh˰-eu g'aˇ duˬ dawˬ bi˰-awˇ , tawˬ-ahˇ bi dawˆ taˬ-euˬ meh . Aˬ yaw˰-euˬ mehˇ nmˇ Piˇliˇpuˆ-euˬ miˬ zaˬ Heˬloˇdiˇ baˬ da neh , aˬ yaw˰ k'oeˇ lo˰-ehˇ jahˇ-euˬ meh .
40014004	" Nawˇ Heˬloˇdiˇ-ahˇ maˬ sheuˬ k'mˬ-a " lehˇ , Iˇ cu˰ shawˇ-eu Yoˇhaˬ neh Heˬloˆ-ahˇ ehˇ nehˬ-euˬ miˇ neh , k'oeˇ lo˰-ehˇ jahˇ-euˬ meh .
40014005	Yoˇhaˬ-ahˇ Heˬloˆ seh˰ maw˰-eu meh . Ehˇ k'aw˰ , Yuˇdaˆ tsawˇ haˬ deuˬ-ahˇ aˬ yaw˰ yahˇ-eu meh . Aˬ jeˬ miˇ neh ehˇ naˇ , Yuˇdaˆ tsawˇ haˬ k'oeˇ deuˬ Yoˇhaˬ-ahˇ Miˬyehˇ g'aˇ duˬ ngehˬ dah-eu tsawˇ haˬ lehˇ sawˇ taˬ-euˬ meh .
40014006	Heˬloˆ deh˰ le-euˬ aˇ nah-ahˇ noeˬ keuˆ-eu bawˬ-iˬ g'eh lu˰ ngeh , tsawˇ haˬ dawˬ tawˆ lu˰-euˬ mehˬ shi Heˬloˇdiˇ-euˬ aˬ buˇ gaˇ nyeh nyeh mehˬ gaˇ , Heˬloˆ nui ma tsaˬ dui dui-euˬ meh .
40014007	K'oeˇ miˇ neh , " Nawˇ k'aˇ shaˇ-eu jeˬ bi˰ ma lehˇ ngaˇ saˇ jaˇ dzaˬ-eu ma " lehˇ , aˬ buˇ k'oeˇ buˇ-ahˇ Heˬloˆ ehˇ nehˬ-euˬ meh .
40014008	Aˬ ma g'aˬ neh mehˬ gahˇ nehˬ-euˬ lo˰-ehˇ , " Iˇ cu˰ shawˇ-eu Yoˇhaˬ-euˬ uˬ duˬ , k'mˬ maˬ sehˇ byehˇ-ahˇ dawˆ ahˇ-awˇ , nymˬ-mˇ heu gaˇ bi ciˬ ha laˇ-awˬ " lehˇ , aˬ buˇ k'oeˇ buˇ shaˇ-eu meh .
40014009	Sahˬ paˬ Heˬloˆ noeˬ shaˬ dui dui-eu meh . Ehˇ k'aw˰ , daˬ yah k'oeˇ myaˆ ni g'eh-eu mehˬ shi aˬ yaw˰ saˇ jaˇ dzaˬ dzeuˇ-euˬ miˇ neh , aˬ buˇ k'oeˇ buˇ k'aˇ ehˇ-eu lo˰-ehˇ jahˇ nehˬ-eu g'aˇ duˬ , aˬ yaw˰ dawˬ bi˰-euˬ meh .
40014010	Aˬ yaw˰ tsawˇ haˬ k'ehˇ g'eh-awˇ , tawˬ la˰ k'oeˇ uˇ lu˰-eu Yoˇhaˬ-euˬ uˬ duˬ bi deuˆ tsehˆ laˬ-iˇ-euˬ meh .
40014011	Uˬ duˬ k'oeˇ siˬ k'mˬ maˬ sehˇ byehˇ-ahˇ dawˆ ahˇ-awˇ , aˬ buˇ k'oeˇ buˇ-ahˇ ciˬ ha nehˬ laˇ-awˇ , aˬ buˇ k'oeˇ buˇ neh aˬ yaw˰-euˬ aˬ ma-ahˇ ciˬ nehˬ-euˬ meh .
40014012	Yoˇhaˬ-euˬ zaˬ lahˇ deuˬ laˇ-awˇ , Yoˇhaˬ-euˬ g'awˇ mawˇ-ahˇ ba˰ pahˬ-iˇ-euˬ meh . K'oeˇ naˇ , gaˇ kawˆ k'oeˇ Yeˬsuˇ-ahˇ aˬ yaw˰ ma˰ dzawˇ nehˬ-iˇ-euˬ meh .
40014013	Yoˇhaˬ-euˬ gaˇ kawˆ Yeˬsuˇ ya gaˬ ngeh , jawˇ duˬ k'oeˇ tsahˇ-ahˇ neh doˆ-iˇ-awˇ , ciˬ cuˇ ni g'eh-eu jawˇ duˬ-ahˇ tiˬ g'aˬ teh˰-ehˇ iˇ-euˬ meh . Aˬ yaw˰ iˇ-euˬ gaˇ kawˆ tsawˇ haˬ aˇ ma˰ ya siˬ ngeh , aˬ yaw˰ ma˰ jawˇ-eu meuˬ deuˬ-ahˇ neh doˆ laˇ-awˇ , aˬ yaw˰-euˬ mehˬ nah kuiˇ zoˬ caw teh-iˇ-euˬ meh .
40014014	Yeˬsuˇ lawˬ la˰ k'oeˇ neh doˆ laˇ-awˇ , tsawˇ haˬ aˇ ma˰ ma˰ ma-ahˇ ya mawˇ ngeh , aˬ yaw˰ ma˰-ahˇ g'awˬ shaˬ haw gaˬ dui dui-awˇ , naˇ-eu tsawˇ haˬ deuˬ-ahˇ laˆ taˬ nehˬ-euˬ meh .
40014015	K'oeˇ ngeh nah uˬ ci˰ uˬ taw paw , aˬ yaw˰-euˬ zaˬ lahˇ deuˬ aˬ yaw˰ jawˇ gaˇ laˇ-awˇ ehˇ-eu , " Iˬ nah uˬ ci˰ ci˰ le shaw-iˬ miˇ-a . Jawˇ duˬ heu tsahˇ pu-ahˇ gaˇ mahˇ kaˬ-eu miˇ neh , tsawˇ haˬ aˇ ma˰ heu deuˬ-ahˇ pyehˬ nehˬ-awˇ , pu doe ni dzaˬ dzaˬ dawˇ dawˇ bi poˆ dzaˬ-iˇ-eu maˬ tsaˬ-a loˇ . "
40014016	Yeˬsuˇ ehˇ-eu , " Aˬ yaw˰ ma˰-ahˇ bi iˇ-eu maˬ loˬ-aˇ . Naw ma˰ dzaˬ dzaˬ dawˇ dawˇ bi˰ nehˬ-awˇ bi dzaˬ-awˬ . "
40014017	Zaˬ lahˇ deuˬ ehˇ-eu , " Nga ma˰ kaˬ muˇ ngaˬ yaˆ hawˇ-eu ngaˬ shaˬ nyiˬ mawˇ ahˇ-eu teh˰ ma . "
40014018	K'oeˇ ngeh , " Ngaˇ jawˇ gaˇ yuˇ la˰-awˬ " lehˇ Yeˬsuˇ ehˇ nehˬ-euˬ meh .
40014019	Tsawˇ haˬ aˇ ma˰-ahˇ , daˬ zawˬ deh k'oeˇ taˆ nuiˇ-eu g'aˇ duˬ , Yeˬsuˇ dawˬ bi˰-euˬ meh . K'oeˇ naˇ , kaˬ muˇ k'oeˇ ngaˬ yaˆ hawˇ-eu ngaˬ shaˬ k'oeˇ nyiˬ mawˇ aˬ yaw˰ yuˇ-awˇ , mˬ paw g'awˇ leuˇ-awˇ , Miˬyehˇ-euˬ guiˬ lahˬ-ahˇ ja ceuˬ-euˬ meh . K'oeˇ naˇ , kaˬ muˇ k'oeˇ deuˬ aˬ yaw˰ ngawˬ pyehˬ-awˇ , zaˬ lahˇ deuˬ-ahˇ bi˰ nehˬ-awˇ , tsawˇ haˬ aˇ ma˰-ahˇ bi biˇ nehˬ-euˬ meh .
40014020	Aˬ yaw˰ ma˰ dawˬ tawˆ lu˰ tiˬ dehˆ dzaˬ g'aˬ-awˇ , maˬ dzaˬ jiˇ-ehˇ dzeˇ laˇ-euˬ deuˬ-ahˇ zaˬ lahˇ deuˬ paˇ g'oˆ uiˬ ngeh , k'aˆ puˬ tseˇ nyi˰ puˬ byah laˇ-euˬ meh .
40014021	K'aˇ dzaˬ-euˬ tsawˇ haˬ deuˬ , zaˬ miˬ zaˬ hawˇ-eu zaˬ deuˬ maˬ sawˇ-ehˇ , k'aˬ dzeˇ zaˬ teh˰-ehˇ ngaˬ heˇ g'aˬ dawˬ peh byah-eu meh .
40014022	K'oeˇ naˇ , Yeˬsuˇ tsawˇ haˬ aˇ ma˰ ma˰ ma-ahˇ bi g'o˰-iˇ-awˇ , zaˬ lahˇ deuˬ-ahˇ lawˬ la˰ k'oeˇ bi uˇ-iˇ-awˇ , aˬ yaw˰-euˬ mehˬ hu lah nui baˬ paw bi iˇ tsehˆ tawˬ-euˬ meh .
40014023	Tsawˇ haˬ aˇ ma˰-ahˇ bi g'o˰-iˇ g'aˬ ngeh , gawˬ duˇ-ahˇ guiˬ lahˬ shaˇ leˇ-eu lehˇ , aˬ yaw˰ teh˰-ehˇ daˆ leˇ-euˬ meh . Uˬ ci˰ ci˰ le ngeh , Yeˬsuˇ tiˬ g'aˬ teh˰-ehˇ k'oeˇ gaˇ jawˇ lu˰-eu meh .
40014024	K'oeˇ ngeh , zaˬ lahˇ deuˬ dziˬ lu˰-eu lawˬ k'oeˇ laˇ-aˬ , lah g'ahˇ ceh gaˇ mahˇ kaˬ gaˇ iˇ keuˆ-awˇ , jaˬ lehˇ lehˇ ma baw tehˬ le˰-euˬ miˇ neh , iˇ luˆ dzeh laˇ-awˇ , lawˬ-ahˇ yaw k'aˆ-ehˇ ciˬ tahˬ ciˬ tuˆ-eu meh .
40014025	Ya poeˇ doeˇ taw paw Yeˬsuˇ iˇ cu˰ k'oeˇ taˆ cah-awˇ , zaˬ lahˇ deuˬ jawˇ gaˇ oe-euˬ meh .
40014026	Aˬ yaw˰ iˇ cu˰ k'oeˇ taˆ cah gaˇ zaˬ lahˇ deuˬ ya mawˇ ngeh , guˆ dui dui-eu miˇ neh , " Shaˆ shiˇ yaw sahˇ ngaˇ " lehˇ ehˇ-awˇ guˇ-eu meh .
40014027	Yeˬsuˇ ehˇ-eu , " Taˬ guˆ . Nui ma taˬ baˬ . Ngaˇ ma .
40014028	Beˬtuˆluˆ ehˇ-eu , " Sahˬ paˬ-oˇ , nawˇ jeˬ maˇ-iˬ ngaˇ iˇ cu˰ k'oeˇ taˆ cah-awˇ nawˇ jawˇ gaˇ oe nya ni dawˬ bi˰-awˬ . "
40014029	K'oeˇ naˇ , " Oe-awˬ tawˇ " lehˇ Yeˬsuˇ ehˇ ngeh , Beˬtuˆluˆ lawˬ la˰ nyiˇ doˆ-iˇ-awˇ , iˇ cu˰ k'oeˇ taˆ cah cah-ehˇ Yeˬsuˇ jawˇ gaˇ iˇ-euˬ meh .
40014030	Ehˇ k'aw˰ , jaˬ lehˇ yaw k'aˆ-ehˇ baw gaˇ aˬ yaw˰ mawˇ ngeh , guˆ-eu nui ma ahˇ laˇ-awˇ , iˇ cu˰-ahˇ ga nui˰-iˇ-euˬ meh . K'oeˇ ngeh , " Sahˬ paˬ-oˇ , ngaˬ-ahˇ ka k'o˰ nehˬ la˰-awˬ " lehˇ aˬ yaw˰ guˇ-euˬ meh .
40014031	Tiˬ poˆ teh˰-ehˇ Yeˬsuˇ aˬ la˰ cawˬ ja-awˇ , aˬ yaw˰-ahˇ nyeh˰ tehˬ-awˇ , " Jah-eu g'aˬ baˬ-eu tsawˇ haˬ-oˇ , aˬ jeˬ miˇ neh poˆ poˆ laˆ laˆ-ehˇ noeˬ te " lehˇ ehˇ nehˬ-euˬ meh .
40014032	Aˬ yaw˰ nya˰ nyiˬ g'aˬ lu˰ lawˬ la˰ k'oeˇ uˇ-iˇ ngeh , jaˬ lehˇ baw-eu naˬ leˇ-euˬ meh .
40014033	K'oeˇ naˇ , lawˬ la˰ k'oeˇ uˇ lu˰-eu zaˬ lahˇ deuˬ Yeˬsuˇ-ahˇ uˬ duˬ tahˬ-euˬ meh . Aˬ yaw˰ ma˰ ehˇ-eu , " Nawˇ-aˬ , maˇ maˇ ni Miˬyehˇ-euˬ Zaˬmaˇ ngaˇ . "
40014034	Aˬ yaw˰ ma˰ lah tsehˆ doˆ-awˇ , Geˬneˬsaˬlehˇ miˇ k'ahˬ-ahˇ le-euˬ meh .
40014035	K'oeˇ gaˇ jawˇ-eu tsawˇ haˬ deuˬ Yeˬsuˇ-ahˇ haw siˬ-awˇ , miˇ k'ahˬ k'oeˇ k'ahˬ doe ni tsawˇ haˬ pyehˬ g'eh-awˇ , naˇ-eu tsawˇ haˬ dawˬ tawˆ lu˰ aˬ yaw˰ jawˇ gaˇ bi sheuˬ uiˬ la˰-euˬ meh .
40014036	Aˬ yaw˰-euˬ pehˇ k'ahˬ pehˇ dahˬ-ahˇ teh˰-ehˇ k'aw˰ bi toeˬ ciˆ la˰ lehˇ aˬ yaw˰ ma˰ shaˇ-awˇ , k'aˇ ya toeˬ ciˆ-euˬ deuˬ naˇ gawˇ taˬ leˇ jiˇ-euˬ meh .
40015001	K'oeˇ naˇ , Paˬliˬsehˇ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ Yeˬsuˇ jawˇ gaˇ laˇ-awˇ , heu lo˰-ehˇ ehˇ-eu meh .
40015002	" Aˬ poeˬ aˬ piˬ deuˬ neh mehˬ ka le˰-euˬ jeˬ-ahˇ , nawˬ-euˬ zaˬ lahˇ deuˬ aˬ jeˬ miˇ neh maˬ naˇ haˬ geu˰ ta . Aˬ yaw˰ ma˰ hawˬ dzaˬ ngeh , zahˇ sahˇ k'o˰ jaˆ-eu lo˰-ehˇ aˬ la˰ maˬ dzui˰ nga . "
40015003	Yeˬsuˇ ehˇ-eu , " Aˬ jeˬ miˇ neh Miˬyehˇ neh bi˰ taˬ-euˬ dawˬ deuˬ-ahˇ naw ma˰ maˬ naˇ haˬ geu˰ ni , aˇ hu ba neh tawˬ ka le˰-euˬ zahˇ oeˇ-ahˇ teh˰-ehˇ leh jeh te .
40015004	' Nawˬ da nawˬ ma-ahˇ yaw zeu ya baw meh ' lehˇ hawˇ-eu , ' Yawˬ ha-euˬ aˬ da aˬ ma-ahˇ yaˬ k'ehˇ yaˬ-eu tsawˇ haˬ , seh˰ gaˇ ya daˬ teh˰-a ' lehˇ , Miˬyehˇ neh ehˇ taˬ-euˬ jaˆ-eu meh .
40015005	Ehˇ k'aw˰ , ' Naw ma˰-ahˇ bi˰ paˬ-ehˇ g'eh-eu jeˬ Miˬyehˇ-ahˇ bi˰ dzeuˇ-euˬ ma lehˇ , yawˬ ha-euˬ aˬ da aˬ ma-ahˇ ehˇ nehˬ-eu tsawˇ haˬ-aˬ , aˬ da aˬ ma-ahˇ yaw zeu baw-eu maˬ loˬ-a ' lehˇ , naw ma˰ mehˬ-eu tsoˆ-eu meh .
40015006	Naw ma˰ k'oeˇ lo˰-ehˇ ehˇ-eu la˰ k'oeˇ , aˇ hu ba neh tawˬ ka le˰-euˬ zahˇ oeˇ-ahˇ teh˰-ehˇ leh jeh-awˇ , Miˬyehˇ neh bi˰ taˬ-euˬ dawˬ deuˬ-ahˇ naw ma˰ yaw zeu maˬ baw-a .
40015007	Aw˰-a˰ tahˬ k'oˬ-ahˇ duˇ-eu tsawˇ haˬ deuˬ-oˇ , Miˬyehˇ g'aˇ duˬ ngehˬ dah-eu Iˇsaˬyaˇ neh naw ma˰ gaˇ kawˆ ehˇ taˬ-euˬ aˇ naˆ ni tsaˬ-eu nga .
40015008	' Tsawˇ haˬ heu deuˬ-euˬ mehˬ boeˬ neh , ngaˬ-ahˇ taˬ huiˬ taˬ mahˇ-eu k'aw˰ , aˬ yaw˰ ma˰-euˬ nui ma la˰ k'oeˇ , ngaˬ-ahˇ gaˇ mahˇ kaˬ dui dui meh .
40015009	Yaw˰ ma˰ ngaˬ-ahˇ uˬ duˬ tahˬ-eu , tiˬ jeˬ-iˬ gaˇ dahˇ maˬ tsoeˬ-a . Yaw˰ ma˰ mehˬ-eu zahˇ sahˇ k'o˰ deuˬ , tsawˇ haˬ neh beh-euˬ zahˇ meh lehˇ , Miˬyehˇ ehˇ taˬ-euˬ jaˆ-eu meh . ' "
40015010	K'oeˇ naˇ , Yeˬsuˇ tsawˇ haˬ aˇ ma˰-ahˇ kuˇ uiˬ-awˇ ehˇ nehˬ-eu , " Naˇ haˬ-awˇ g'oˆ shaw geu˰-awˬ .
40015011	Tsawˇ haˬ zaˬ-ahˇ maˬ shawˇ ni bi pyeu˰-iˇ-eu jeˬ-aˬ , k'aˬ meh la˰ k'oeˇ ahˇ-iˇ-eu jeˬ maˬ ngeuˇ-a . K'aˬ meh la˰ k'oeˇ neh doˆ le-euˬ jeˬ meh . "
40015012	K'oeˇ ngeh , zaˬ lahˇ deuˬ aˬ yaw˰ jawˇ gaˇ laˇ-awˇ ehˇ-eu , " Nawˬ neh ngehˬ-euˬ dawˬ teu dawˬ Paˬliˬsehˇ deuˬ-ahˇ zaw leˇ-eu nawˇ siˬ nya ma loˇ . "
40015013	Yeˬsuˇ ehˇ-eu , " Mˬ k'oeˇ taˆ jawˇ-eu ngaˬ Da neh maˬ ka taˬ-euˬ aˇ bawˇ yawˬ bawˇ na lu˰ , g'awˇ lehˆ dzeh gaˇ ya daˬ teh˰-a .
40015014	Aˬ yaw˰ ma˰ g'aˇ duˬ k'ahˬ taˬ lahˇ . Aˬ yaw˰ ma˰-aˬ , myaˆ beh˰ deuˬ-ahˇ sheuˬ g'eh-eu myaˆ beh˰ beh˰-eu aˬ yui˰ aˬ tsu meh . Myaˆ beh˰ neh myaˆ beh˰-ahˇ sheuˬ g'eh naˇ , nyiˬ g'aˬ lu˰ duˬ k'ahˬ-ahˇ ga ahˇ teh˰-a . "
40015015	Beˬtuˆluˆ ehˇ-eu , " Dawˬ teu dawˬ-euˬ dawˬ tsui˰ nga ma˰ g'oˆ shaw nya ni tiˬ poˆ ehˇ mehˬ la˰ sheˇ . "
40015016	K'oeˇ ngeh , aˬ yaw˰ ma˰-ahˇ Yeˬsuˇ heu lo˰-ehˇ ehˇ nehˬ-euˬ meh . " Naw ma˰ g'eh iˬ nah keuˆ ni maˬ g'oˆ shaw nya laˇ teˬ siˬ loˇ .
40015017	K'aˬ meh la˰ k'oeˇ k'aˇ ahˇ-iˇ-eu jeˬ baw ma la˰ k'oeˇ ahˇ-iˇ-awˇ , k'oeˇ gaˇ neh tiˬ tiˇ saˇ-iˬ tiˬ tiˆ , la˰ nyiˇ iˇ doˆ g'eh-eu naw ma˰ maˬ siˬ nya te loˇ .
40015018	Ehˇ k'aw˰ , k'aˬ meh-ahˇ k'aˇ doˆ le-eu jeˬ-aˬ , nui ma la˰ k'oeˇ neh doˆ laˇ-awˇ , tsawˇ haˬ zaˬ-ahˇ maˬ shawˇ ni bi pyeu˰-iˇ-eu meh .
40015019	Aˬ jeˬ miˇ neh ehˇ naˇ , nui ma la˰ k'oeˇ neh doˆ laˇ-euˬ jeˬ-aˬ , aˬ cawˬ-ahˇ seh˰-eu , aˬ cawˬ-euˬ miˬ zaˬ yo zaˬ-ahˇ bahˬ-eu , heu lo˰-ehˇ g'eh-eu maˬ muiˬ maˬ jaˬ-eu nui noeˬ deuˬ hawˇ-eu , tahˇ joe joe-eu , jaˬ myaw˰ myaw˰-eu , aˬ cawˬ-ahˇ maˬ ngeuˇ-eu jeˬ dehˬ leh˰-eu , heu lo˰-ehˇ g'eh-eu maˬ tsaˬ maˬ dawˇ-eu nui noeˬ nui loˆ deuˬ meh .
40015020	Gaˇ kawˆ heu deuˬ-aˬ , tsawˇ haˬ zaˬ-ahˇ maˬ tsaˬ maˬ dawˇ ni bi pyeu˰-iˇ-eu gaˇ kawˆ deuˬ meh . Ehˇ k'aw˰ , aˬ yaw˰ ma˰ naw ma˰-ahˇ ehˇ-eu lo˰-ehˇ , a la˰ maˬ dzui˰-ehˇ hawˬ dzaˬ-eu jeˬ-aˬ , tsawˇ haˬ zaˬ-ahˇ maˬ shawˇ ni maˬ bi pyeu˰-iˇ nya-a . "
40015021	Yeˬsuˇ jawˇ duˬ k'oeˇ tsahˇ-ahˇ neh doˆ-iˇ-awˇ , Duˇlu meuˬ hawˇ-eu Siˇdoˬ meuˬ-euˬ gahˬ kaˬ-ahˇ iˇ-euˬ meh .
40015022	Miˇ k'ahˬ k'oeˇ k'ahˬ-ahˇ jawˇ-eu Kaˬnaˬ tsawˇ jeuˬ zaˬ miˬ zaˬ tiˬ g'aˬ aˬ yaw˰ jawˇ gaˇ laˇ-awˇ , " Daˬbiˇ-euˬ Zaˬmaˇ-oˇ , ngaˬ-ahˇ g'awˬ shaˬ gaˬ nehˬ la˰ sheˇ . Ngaˬ buˇ-ahˇ neh˰ uˇ leˇ taˬ-awˇ , uˇ gawˇ laˇ paˬ-ehˇ shaˬ dui dui lu˰ meh " lehˇ guˇ-awˇ ehˇ-eu meh .
40015023	Ehˇ k'aw˰ , Yeˬsuˇ dawˬ tiˬ dawˬ-iˬ maˬ ngehˬ cawˬ nehˬ-a . K'oeˇ ngeh , aˬ yaw˰-euˬ zaˬ lahˇ deuˬ aˬ yaw˰ jawˬ gaˇ laˇ-awˇ ehˇ-eu , " Tsawˇ haˬ teu g'aˬ-ahˇ tiˬ poˆ teh dzeh sheˇ . Aˬ yaw˰ aˬ dui ma˰-euˬ mehˬ nah caw teh caw teh-ehˇ , maˬ naˬ leˇ ni toˆ-ehˇ guˇ guˇ-ehˇ cah lu˰-eu meh . "
40015024	Yeˬsuˇ ehˇ-eu , " Ngaˬ-ahˇ k'ehˇ g'eh le˰-euˬ-aˬ , byoˆ-iˇ-euˬ yawˇ deuˬ pyeu˰-eu Iˇsaˬleˬlaˆ tsawˇ jeuˬ g'aˇ duˬ teh˰ meh . "
40015025	K'oeˇ ngeh jawˇ , zaˬ miˬ zaˬ k'oeˇ g'aˬ aˬ yaw˰-euˬ aˬ kuiˇ dawˬ peh pawˬ tsui˰ pawˬ dmˬ dmˬ-awˇ , " Sahˬ paˬ-oˇ , ngaˬ-ahˇ ngehˬ g'eh nehˬ la˰-awˬ " lehˇ ehˇ-eu meh .
40015026	Yeˬsuˇ ehˇ-eu , " Zaˬ dzaˬ lu˰-eu kaˬ muˇ yuˇ doˆ-awˇ , aˬ kuiˬ-ahˇ bi˰-eu maˬ tsaˬ-a . "
40015027	Zaˬ miˬ zaˬ k'oeˇ g'aˬ ehˇ-eu , " Sahˬ paˬ-oˇ , nawˇ ehˇ-eu tsaˬ meh . Ehˇ k'aw˰ , aˬ kuiˬ-aˬ , yaw sahˇ g'aˬ-euˬ hawˬ jeh-ahˇ neh ga le-euˬ dzaˬ ngehˬ dawˇ dzeh deuˬ-ahˇ ya g'oˆ dzaˬ-eu teh˰-ehˇ k'aw˰ , nui k'ahˇ shiˇ meh . "
40015028	K'oeˇ ngeh jawˇ , zaˬ miˬ zaˬ k'oeˇ g'aˬ-ahˇ Yeˬsuˇ ehˇ nehˬ-eu , " Nawˇ-aˬ , jah-eu g'aˬ k'aˆ dui dui-eu zaˬ miˬ zaˬ tiˬ g'aˬ law hawˇ nga . Nawˇ k'aˇ bi pyeu˰ maw˰-eu lo˰-ehˇ nawˬ-euˬ g'aˇ duˬ pyeu˰ laˇ lu˰-uˇ . " K'oeˇ lo˰-ehˇ ehˇ g'aˬ ngeh , aˬ yaw˰-euˬ aˬ buˇ k'oeˇ g'aˬ tiˬ poˆ teh˰-ehˇ taˬ leˇ-euˬ meh .
40015029	Jawˇ duˬ k'oeˇ tsahˇ-ahˇ neh Yeˬsuˇ doˆ-iˇ-awˇ , Gaˬliˬlehˇ lah lah dzeˇ caw caw-ehˇ iˇ g'eh-euˬ meh . K'oeˇ naˇ , gawˬ duˇ tiˬ duˇ-ahˇ daˆ leˇ-awˇ nuiˇ-euˬ meh
40015030	Tsawˇ haˬ aˇ ma˰ ma˰ ma Yeˬsuˇ jawˇ gaˇ uiˬ laˇ-euˬ meh . Kuiˇ shiˇ la˰ shiˇ shiˇ-eu deuˬ , myaˆ beh˰ deuˬ , kuiˇ kuˆ deuˬ , a dzawˬ deuˬ hawˇ-eu , naˇ-eu tsawˇ haˬ g'awˬ mya ni aˬ yaw˰ ma˰ sheuˬ la˰-awˇ , Yeˬsuˇ mehˬ shi sheuˬ uiˬ taˬ-euˬ meh . K'oeˇ ngeh , aˬ yaw˰ ma˰-ahˇ Yeˬsuˇ naˇ gawˇ laˆ taˬ nehˬ-euˬ meh .
40015031	Aˬ dzawˬ deuˬ dawˬ ngehˬ nya laˇ-awˇ , kuiˇ kuˆ la˰ kuˆ kuˆ-eu deuˬ muiˬ laˇ-awˇ , kuiˇ shiˇ la˰ shiˇ shiˇ-eu deuˬ cah nya laˇ-awˇ , myaˆ beh˰ deuˬ myaˆ nuiˆ mawˇ laˇ-euˬ gaˇ ya mawˇ ngeh , aˬ yaw˰ ma˰ zahˬ dui dui leˇ-euˬ meh . K'oeˇ ngeh , Iˇsaˬleˬlaˆ tsawˇ jeuˬ-euˬ Miˬyehˇ-ahˇ aˬ yaw˰ ma˰ ja ceuˬ-euˬ meh .
40015032	Yeˬsuˇ aˬ yaw˰-euˬ zaˬ lahˇ deuˬ-ahˇ kuˇ uiˬ-awˇ , heu lo˰-ehˇ ehˇ nehˬ-euˬ meh . " Tsawˇ haˬ heu deuˬ-ahˇ ngaˇ g'awˬ shaˬ gaˬ miˇ-a . Aˬ yaw˰ ma˰ ngaˬ nehˬ-ehˇ jawˇ lu˰-eu smˬ nah byah laˇ-awˇ , aˬ yaw˰ ma˰ dzaˬ-eu tiˬ jeˬ-iˬ maˬ paˇ jaˆ meh . Aˬ yaw˰ ma˰-ahˇ tiˬ jeˬ-iˬ maˬ dzaˬ-ehˇ maˬ bi g'o˰-iˇ maw˰ nya . Gaˇ pehˇ-ahˇ g'aˬ juˬ dui dui-iˇ gaˇ k'ahˬ laˇ nya . "
40015033	Zaˬ lahˇ deuˬ aˬ yaw˰-ahˇ ehˇ-eu , " Heu lo˰-ehˇ g'eh-eu bawˇ tsahˬ bawˇ dahˇ k'aˇ shui˰ deh yaˇ la˰ k'oeˇ , tsawˇ haˬ heu myaˆ ni-ahˇ bi dzaˬ bi dawˇ lo˰-eu g'aˇ duˬ , dzaˬ dzaˬ dawˇ dawˇ aˬ gaˇ laˬ-iˇ nmˇ . "
40015034	Yeˬsuˇ ehˇ-eu , " Naw ma˰ kaˬ muˇ aˇ myaˆ ni ahˇ te . " Aˬ yaw˰ ma˰ ehˇ-eu , " Kaˬ muˇ shi˰ yaˆ hawˇ-eu ngaˬ shaˬ ui cuiˆ ahˇ-eu teh˰ ma . "
40015035	K'oeˇ ngeh , Yeˬsuˇ tsawˇ haˬ aˇ ma˰ ma˰ ma-ahˇ dawˬ bi˰-awˇ , miˇ tsa bi nuiˇ-euˬ meh .
40015036	K'oeˇ naˇ , kaˬ muˇ k'oeˇ shi˰ yaˆ hawˇ-eu ngaˬ shaˬ k'oeˇ deuˬ aˬ yaw˰ yuˇ-awˇ , Miˬyehˇ-euˬ guiˬ lahˬ-ahˇ ja ceuˬ g'aˬ miˇ tsa , ngawˬ pyehˬ-awˇ , zaˬ lahˇ deuˬ-ahˇ bi˰-awˇ , tsawˇ haˬ aˇ ma˰-ahˇ bi biˇ nehˬ-euˬ meh .
40015037	Tsawˇ haˬ dawˬ tawˆ lu˰ tiˬ dehˆ dzaˬ-euˬ uˬ ta˰ , dzehˬ laˇ-euˬ deuˬ-ahˇ zaˬ lahˇ deuˬ paˇ g'oˆ uiˬ ngeh , k'aˆ puˬ shi˰ puˬ byah laˇ-euˬ meh .
40015038	Zaˬ miˬ zaˬ hawˇ-eu zaˬ deuˬ maˬ gui ahˇ-ehˇ , k'aˇ dzaˬ-euˬ tsawˇ haˬ deuˬ oeˬ heˇ g'aˬ byah-eu meh .
40015039	K'oeˇ naˇ , tsawˇ haˬ aˇ ma˰ k'oeˇ deuˬ-ahˇ bi g'o˰-iˇ-awˇ , aˬ yaw˰-aˬ lawˬ dziˬ-awˇ , Maˬgaˬdaˬ miˇ k'ahˬ-ahˇ iˇ g'eh-euˬ meh .
40016001	Yeˬsuˇ jawˇ gaˇ laˇ-euˬ Paˬliˬ sehˇ hawˇ-eu Saˬduˬgehˇ tiˬ paˆ na deuˬ , Yeˬsuˇ-ahˇ lahˇ ju k'mˇ maw˰-eu nui ma ahˇ-eu meh . K'oeˇ miˇ neh , mˬ k'oeˇ taˆ-euˬ zahˬ leˇ paˬ-ehˇ g'eh-eu jeˬ mˇ mehˬ nehˬ la˰ lehˇ ehˇ nehˬ-euˬ meh .
40016002	Aˬ yaw˰ ma˰-ahˇ Yeˬsuˇ ehˇ nehˬ-eu , " Uˬ ci˰ ci˰ le ngeh , mˬ yaw neˇ naˇ , mˬ muiˬ ngaˇ lehˇ naw ma˰ ehˇ-eu meh .
40016003	Uˬ shawˬ yaw na˰-ehˇ mˬ neˇ naˆ naˆ naˇ , uˬ yehˇ yehˇ le ngaˇ lehˇ naw ma˰ ehˇ-eu meh . Naw ma˰ mˬ-ahˇ haw haw-ehˇ , uˬ yehˇ uˬ tsaˇ to˰ nya-eu meh . Ehˇ k'aw˰ , aˇ yamˬ aˇ law-ahˇ ta˰-eu bi siˬ bi mawˇ-eu jeˬ-ahˇ naw ma˰ dawˬ tsui˰ maˬ yuˇ doˆ nya-a .
40016004	Iˬ nah aˇ yamˬ-ahˇ deh˰ lu˰-eu tsawˇ haˬ deuˬ , zahˇ sahˇ k'o˰ maˬ baw ni aˇ naˆ ni haiˬ-eu nga . K'aˆ jeˬ-ehˇ g'eh-eu jeˬ mˇ mehˬ nehˬ la˰ lehˇ , naw ma˰ ngaˬ-ahˇ ehˇ-eu meh . Yawˇnaˆ-euˬ gaˇ kawˆ zahˬ leˇ paˬ-ehˇ g'eh-eu k'oeˇ maˬ ngeuˇ naˇ , naw ma˰-ahˇ ngaˇ nui jeˬ maˬ mehˬ nehˬ . " K'oeˇ naˇ , aˬ yaw˰ ma˰ jawˇ gaˇ neh aˬ yaw˰ doˆ-iˇ-euˬ meh .
40016005	Zaˬ lahˇ deuˬ lah nui baˬ tsehˆ doˆ ngeh , dzaˬ-eu g'aˇ duˬ kaˬ muˇ maˬ yuˇ g'eh ni ngehˇ-euˬ meh .
40016006	Yeˬsuˇ aˬ yaw˰ ma˰-ahˇ ehˇ nehˬ-eu , " Paˬliˬsehˇ hawˇ-eu Saˬduˬgehˇ deuˬ-euˬ dehˬ tseˬ-ahˇ yaw k'aˆ k'aˆ-ehˇ yahˇ-awˬ . "
40016007	Aˬ yaw˰ ma˰ yaw kaˬ ja-eu , " Aˬ dui ma˰ kaˬ muˇ maˬ hehˇ le˰-euˬ miˇ neh , aˬ yaw˰ teu lo˰-ehˇ ehˇ-eu ngaˇ . "
40016008	Aˬ yaw˰ ma˰ k'oeˇ lo˰-ehˇ ja lu˰-eu Yeˬsuˇ siˬ nya-awˇ , heu lo˰-ehˇ ehˇ-eu meh . " Jah-eu g'aˬ baˬ dui dui-eu tsawˇ haˬ deuˬ-oˇ , aˬ jeˬ miˇ neh kaˬ muˇ maˬ ahˇ-eu gaˇ kawˆ ja ja-ehˇ jawˇ te .
40016009	Naw ma˰ iˬ nah keuˆ ni maˬ g'oˆ shaw-ehˇ jawˇ te siˬ loˇ . Tsawˇ haˬ ngaˬ heˇ g'aˬ g'aˇ duˬ ngaˬ neh kaˬ muˇ ngaˬ yaˆ ngawˬ pyehˬ-awˇ , naw ma˰ k'aˆ puˬ aˇ myaˆ puˬ g'oˆ byah-euˬ gaˇ kawˆ ngehˇ jiˇ maˬ loˇ .
40016010	Tsawˇ haˬ oeˬ heˇ g'aˬ g'aˇ duˬ ngaˬ neh kaˬ muˇ shi˰ yaˆ ngawˬ pyehˬ-awˇ , naw ma˰ neh k'aˆ puˬ aˇ myaˆ puˬ g'oˆ byah-euˬ gaˇ kawˆ g'eh ngehˇ jiˇ teˬ loˇ .
40016011	Ngaˇ naw ma˰-ahˇ kaˬ muˇ gaˇ kawˆ ehˇ lu˰-eu maˬ ngeuˇ-a lehˇ , aˬ joˆ-ehˇ maˬ siˬ nya-eu nya . Paˬliˬsehˇ hawˇ-eu Saˬduˬgehˇ deuˬ-euˬ dehˬ tseˬ-ahˇ yaw k'aˆ k'aˆ-ehˇ yahˇ-awˬ . "
40016012	K'oeˇ ngeh jawˇ , kaˬ muˇ jahˇ gaˇ dawˆ-eu dehˬ tseˬ-ahˇ yahˇ-eu g'aˇ duˬ , Yeˬsuˇ aˬ yaw˰ ma˰-ahˇ ehˇ maw˰-eu maˬ ngeuˇ-ehˇ , Paˬliˬsehˇ deuˬ hawˇ-eu Saˬduˬgehˇ deuˬ neh mehˬ-euˬ tsoˆ-euˬ dawˬ deuˬ-ahˇ yahˇ-awˬ lehˇ ehˇ maw˰-eu gaˇ kawˆ , zaˬ lahˇ deuˬ g'oˆ shaw-euˬ meh .
40016013	Piˇliˇpiˆ Gehˇsaˬliˇ meuˬ dawˬ peh Yeˬsuˇ iˇ keuˆ ngeh , zaˬ lahˇ deuˬ-ahˇ aˬ yaw˰ naˇ haˬ-eu , " Tsawˇhaˬ-euˬ Zaˬmaˇ-ahˇ aˬ suˇ g'aˬ nga lehˇ aˬ cawˬ ehˇ lu˰ ta . "
40016014	Aˬ yaw˰ ma˰ ehˇ-eu , " Tiˬ paˆ na deuˬ Iˇ cu˰ shawˇ-eu Yoˇhaˬ nga lehˇ ehˇ-awˇ , tiˬ paˆ na deuˬ Eˇliˇyaˆ nga lehˇ ehˇ-eu meh . Tiˬ paˆ na deuˬ-aˬ , Yeˬlaˬmiˇ maˬ ngeuˇ naˇ , Miˬyehˇ g'aˇ duˬ ngehˬ dah-eu tsawˇ haˬ tiˬ g'aˬ na ngaˇ lehˇ ehˇ-eu meh . "
40016015	Aˬ yaw˰ ma˰-ahˇ aˬ yaw˰ ehˇ nehˬ-eu , " Naw maˬ toe . Ngaˇ aˬ suˇ g'aˬ nga lehˇ ehˇ nmˇ . "
40016016	Siˇmoˬ Beˬtuˆluˆ ehˇ-eu , " Nawˇ-aˬ , Deh˰ lu˰-eu Miˬyehˇ-euˬ Zaˬmaˇ pyeu˰-eu Meˬsiˇya meh . "
40016017	Yeˬsuˇ ehˇ-eu , " Yawˇnaˆ-euˬ aˬ li Siˇmoˬ-oˇ , nawˇ-aˬ guiˬ lahˬ zawˇ huiˬ-eu tsawˇ haˬ meh . Aˬ jeˬ miˇ neh ehˇ naˇ , gaˇ kawˆ heu tsawˇ haˬ zaˬ neh nawˬ-ahˇ pah mehˬ-euˬ maˬ ngeuˇ-a . Mˬ k'oeˇ taˆ jawˇ-eu ngaˬ Da neh nawˬ-ahˇ pah mehˬ nehˬ-euˬ meh .
40016018	K'oeˇ miˇ neh , ngaˇ nawˬ-ahˇ heu lo˰-ehˇ ehˇ-eu ma . Beˬtuˆluˆ nawˇ-aˬ , k'aˬ lo meh . K'aˬ lo heu k'oeˇ taˆ dawˬ pehˬ taˬ-awˇ , ngaˬ-euˬ aˇ muˇ ngaˇ gawˇ daˆ le˰ ma . Shiˇ-eu jeˬ-euˬ baoˬ , aˇ muˇ heu muˇ-ahˇ maˬ g'a leˇ-a .
40016019	Mˬtaˆ Miˇk'ahˬ laˇ g'oˆ-euˬ mawˬ taw˰ kahˬ nawˬ-ahˇ ngaˇ bi˰ ma . Miˇ tsaˬ k'oeˇ taˆ nawˬ neh k'aˇ laˆ tsoeˬ-euˬ jeˬ , mˬ k'oeˇ taˆ k'aw˰ laˆ tsoeˬ-awˇ , miˇ tsaˬ k'oeˇ taˆ nawˬ neh k'aˇ bi mˇ-euˬ jeˬ , mˬ k'oeˇ taˆ k'aw˰ bi mˇ teh˰-a . "
40016020	K'oeˇ naˇ , aˬ yaw˰ Meˬsiˇya pyeu˰-eu gaˇ kawˆ aˬ cawˬ tiˬ g'aˬ-ahˇ-iˬ maˬ bi ja mehˬ-eu g'aˇ duˬ , zaˬ lahˇ deuˬ-ahˇ Yeˬsuˇ dawˬ bi˰-euˬ meh .
40016021	K'oeˇ ngeh nah neh aˇ dahˬ beh-awˇ , zaˬ lahˇ deuˬ-ahˇ Yeˬsuˇ heu lo˰-ehˇ bya cehˆ ni ehˇ nehˬ-euˬ meh . " Yeˬluˇsaˬlehˬ meuˬ-ahˇ ngaˇ le-awˇ , aˬ yui˰ aˬ tsu deuˬ , piˇ ma aˬ yui˰ deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ deuˬ , ngaˬ-ahˇ g'awˬ mya jeˬ jahˇ nehˬ la˰ gaˇ ya daˬ dui dui-eu yaw duˬ baw meh . Aˬ cawˬ ngaˬ-ahˇ seh˰ teh˰-a . Ehˇ k'aw˰ , smˬ nah byah laˇ naˇ , Miˬyehˇ ngaˬ-ahˇ paˇ bi g'o˰ deh˰ laˇ teh˰-a . "
40016022	Beˬtuˆluˆ neh Yeˬsuˇ-ahˇ gaˇ dzeˇ paw sheuˬ doˆ g'eh-awˇ ehˇ-eu , " Sahˬ paˬ-oˇ , Miˬyehˇ nawˬ-euˬ k'oeˇ taˆ k'oeˇ lo˰-ehˇ g'eh-eu jeˬ maˬ bi keuˆ le k'mˬ-aˇ . "
40016023	Yeˬsuˇ Beˬtuˆluˇ jawˇ paw ciˬ pyawˇ-awˇ ehˇ nehˬ-eu , " Saˬdaˬ-oˇ , ngaˇ jawˇ gaˇ neh doˆ-iˇ-awˬ . Nawˇ-aˬ , ngaˬ-ahˇ laˆ tsoeˬ-eu g'aˬ meh . Nawˇ teu lo˰-ehˇ ehˇ-eu teu , Miˬyehˇ neh bi noeˬ doˆ-euˬ jeˬ maˬ ngeuˇ-a . Tsawˇ haˬ neh bi noeˬ doˆ-euˬ jeˬ meh . "
40016024	K'oeˇ naˇ , zaˬ lahˇ deuˬ-ahˇ Yeˬsuˇ heu lo˰-ehˇ ehˇ nehˬ-euˬ meh . " Tsawˇ haˬ aˬ geu g'aˬ maˬ kaˬ , ngaˬ-euˬ mehˬ nah caw teh laˇ maw˰ naˇ , yawˬ ha-euˬ nui k'ahˇ ya byehˇ dzeh-eu uˬ ta˰ , yawˬ ha-euˬ la˰ ya˰ ba˰-awˇ , ngaˬ-euˬ mehˬ nah ya laˇ meh .
40016025	Aˬ jeˬ miˇ neh ehˇ naˇ , yawˬ ha-euˬ deh˰-eu jeˬ-ahˇ ka k'o˰-eu lehˇ leh jeh-eu tsawˇ haˬ aˬ geu g'aˬ maˬ kaˬ , deh˰-eu jeˬ-ahˇ ya smˬ-iˇ teh˰-a . Ehˇ k'aw˰ , ngaˬ-euˬ g'aˇ duˬ yawˬ ha-euˬ deh˰-eu jeˬ smˬ-euˬ tsawˇ haˬ aˬ geu g'aˬ maˬ kaˬ , deh˰-eu jeˬ za teh˰-a .
40016026	Tsawˇ haˬ tiˬ g'aˬ miˇ tsaˬ tahˬ k'awˇ heu dawˬ tawˆ lu˰ za jiˇ-euˬ k'aw˰ , sa˰ laˆ deh˰-eu jeˬ smˬ naˇ , aˬ yaw˰ g'aˇ duˬ aˬ jeˬ jiˇ jeuˬ paˇ ahˇ ta . Aˬ geu jeˬ bi˰-awˇ zeuˇ k'o˰ k'aw˰ , sa˰ laˇ deh˰-eu jeˬ-ahˇ maˬ paˇ zeuˇ k'o˰ geu˰ nya meh .
40016027	Tsawˇhaˬ-euˬ Zaˬmaˇ-aˬ , aˬ yaw˰ Aˬda-euˬ yaw sheh˰ k'ahˬ sehˇ dm-awˇ , aˬ yaw˰-euˬ mˬ taˆ g'aˬ k'ehˇ deuˬ nehˬ-ehˇ za˰ le-awˇ , tsawˇ haˬ yawˬ g'aˬ yawˬ na lu˰-ahˇ , yawˬ ha neh k'aˇ mˇ taˬ-euˬ lo˰-ehˇ tsoeˬ k'o˰ nehˬ le teh˰-a .
40016028	Heu gaˇ jawˇ lu˰-eu tsawˇ haˬ tiˬ paˆ na deuˬ maˬ shiˇ dzeuˇ mi naˆ-ehˇ , Tsawˇhaˬ-euˬ Zaˬmaˇ sahˬ paˬ geu˰-awˇ oe gaˇ ya mawˇ teh˰-a lehˇ , ngaˇ naw ma˰-ahˇ maˇ jawˆ ni ehˇ-eu ma . "
40017001	Ko˰ nah dzeuˇ-iˇ ngeh , Beˬtuˆluˆ hawˇ-eu , Yaˬkoˆ hawˇ-eu Yoˇhaˬ aˬ nya˰ nmˇ-ahˇ Yeˬsuˇ sheuˬ-awˇ , aˬ yaw˰ ma˰ teh˰-ehˇ gawˬ jawˬ yaw goˇ-ahˇ daˆ leˇ-euˬ meh .
40017002	A ha smˇ g'aˬ-euˬ mehˬ shi , Yeˬsuˇ g'awˇ mawˇ paˇ-euˬ meh . Aˬ yaw˰-euˬ myaˆ pyawˬ nahˇ ma lo˰-ehˇ yaw sheh˰ bya-awˇ , aˬ yaw˰-euˬ mehˬ tsoeˬ pyuˇ deuˬ ni g'eh-awˇ naˇ guiˇ guiˇ laˇ-eu meh .
40017003	K'oeˇ naˇ , Moˇseˬ hawˇ-eu Eˇliˇyaˆ aˬ nya˰ Yeˬsuˇ nehˬ-ehˇ dawˬ ngehˬ cawˬ lu˰ gaˇ , aˬ ha smˇ g'aˬ ya mawˇ-euˬ meh .
40017004	K'oeˇ ngeh , Beˬtuˆluˆ Yeˬsuˇ-ahˇ ehˇ nehˬ-eu , " Saˬlaˬ-oˇ , aˬ dui ma˰ heu gaˇ jawˇ-eu aˇ naˆ ni muiˬ-eu nga . Nawˇ nui maˬ tsaˬ naˇ , ngaˇ sehˬ g'awˆ smˬ g'awˆ g'awˆ ma . Nawˬ-euˬ g'aˇ duˬ tiˬ g'awˆ , Moˇseˬ g'aˇ duˬ tiˬ g'awˆ , Eˇliˇyaˆ g'aˇ duˬ tiˬ g'awˆ g'awˆ ma . "
40017005	Beˬtuˆluˆ k'oeˇ lo˰-ehˇ ehˇ lu˰ ngeh , yaw sheh˰ bya-eu mˬ dmˇ aˬ yaw˰ ma˰ k'oeˇ taˆ za˰ le-awˇ , " Heu-aˬ , ngaˇ gaˬ dui dui-awˇ nui k'ahˇ shiˇ dui dui-eu ngaˬ-euˬ zaˬ maˇ ma . Aˬ yaw˰-euˬ dawˬ-ahˇ naˇ haˬ geu˰-awˬ " lehˇ , mˬ dmˇ la˰ k'oeˇ dawˬ ngehˬ doˆ laˇ-euˬ meh .
40017006	Teˇ saˇ k'oeˇ-ahˇ zaˬ lahˇ deuˬ ya gaˬ ngeh , guˆ dui dui-iˇ-awˇ , miˇ tsa awˆ byaˆ-euˬ meh .
40017007	Yeˬsuˇ aˬ yaw˰ ma˰-ahˇ toeˬ ciˆ le-awˇ , " Tuˇ-awˬ . Taˬ guˆ " lehˇ ehˇ nehˬ-euˬ meh .
40017008	Aˬ yaw˰ ma˰ g'awˇ leuˇ haw ngeh , Yeˬsuˇ uˬ ta˰ nui g'aˬ maˬ paˇ jawˇ-euˬ gaˇ ya mawˇ-euˬ meh .
40017009	Aˬ yaw˰ ma˰ gawˬ jawˬ-ahˇ neh za˰ ka le lu˰ ngeh , aˬ ha smˇ g'aˬ-ahˇ Yeˬsuˇ ehˇ nehˬ-eu , " Tsawˇhaˬ-euˬ Zaˬmaˇ shiˇ-awˇ , Miˬyehˇ neh maˬ bi g'o˰ deh˰ laˇ k'oeˇ keuˆ ni , naw ma˰ neh yaw sahˇ la˰ k'oeˇ ya mawˇ-euˬ gaˇ kawˆ heu , aˬ cawˬ tiˬ g'ahˬ-ahˇ-iˬ taˬ ja nehˬ . "
40017010	K'oeˇ naˇ , zaˬ lahˇ deuˬ Yeˬsuˇ-ahˇ naˇ haˬ-eu , " Eˇliˇyaˆ jeˬ huˬ oe meh lehˇ , Zahˇ dawˬ k'o˰ dawˬ mehˬ-eu saˬ laˬ deuˬ aˬ jeˬ miˇ neh ehˇ ta . "
40017011	Yeˬsuˇ ehˇ-eu , " Aˬ diˇ aˬ maˇ Eˇliˇyaˆ jeˬ huˬ oe-awˇ , yawˬ jeˬ na lu˰ lehˬ hmˬ laˆ saˆ dah le teh˰-a .
40017012	Eˇliˇyaˆ aˬ diˇ oe keuˆ g'aˬ-euˬ meh lehˇ , naw ma˰-ahˇ ngaˇ ehˇ-eu ma . Ehˇ k'aw˰ , aˬ cawˬ aˬ yaw˰-ahˇ maˬ siˬ nya-ehˇ , k'aˇ jahˇ maw˰-eu jahˇ nehˬ-euˬ meh . K'oeˇ lo˰-ehˇ duˇ ni , Tsawˇhaˬ-euˬ Zaˬmaˇ-ahˇ k'aw˰ , aˬ yaw˰ ma˰ yehˬ bawˬ sehˇ lu-ehˇ jahˇ nehˬ-eu lehˇ g'eh-eu meh . "
40017013	K'oeˇ ngeh , aˬ yaw˰ Iˇ cu˰ shawˇ-eu Yoˇhaˬ gaˇ kawˆ ehˇ lu˰-eu meh lehˇ , zaˬ lahˇ deuˬ g'oˆ shaw-euˬ meh .
40017014	Aˬ yaw˰ ma˰ tsawˇ haˬ aˇ ma˰ jawˇ gaˇ g'o˰ keuˆ le ngeh , tsawˇ haˬ tiˬ g'aˬ Yeˬsuˇ mehˬ shi pawˬ tsui˰ pawˬ dmˬ dmˬ le-awˇ , heu lo˰-ehˇ ehˇ-eu meh .
40017015	" Sahˬ paˬ-oˇ , ngaˬ li-ahˇ g'awˬ shaˬ tiˬ poˆ gaˬ nehˬ la˰-awˬ . Aˬ yaw˰ mawˇ bawˬ coˬ dui dui-eu baˬ da neh , tiˬ k'ehˬ maˬ taˬ ni miˬ dzaˬ hawˇ-eu iˇ cu˰-ahˇ coˬ ahˇ-eu meh .
40017016	Nawˬ-euˬ zaˬ lahˇ deuˬ jawˇ gaˇ sheu ha laˇ k'aw˰ , aˬ yaw˰ ma˰ maˬ laˆ taˬ nehˬ nya-a . "
40017017	Yeˬsuˇ ehˇ-eu , " Jah-eu nui ma maˬ ahˇ-eu naˬ lehˬ lehˬ-eu ziˇ heu ziˇ-ahˇ deh˰ lu˰-eu tsawˇ haˬ deuˬ-oˇ , naw ma˰ nehˬ-ehˇ aˇ myah keuˆ ni ngaˇ pa ya jawˇ ta . Aˇ myah keuˆ ni paˇ ya oˇ ta . Aˬ li k'oeˇ li-ahˇ heu gaˇ sheuˬ la˰-awˬ . "
40017018	Neh˰ k'oeˇ mawˇ-ahˇ Yeˬsuˇ dehˬ ngeh , aˬ li k'oeˇ li-euˬ g'awˇ mawˇ la˰ k'oeˇ neh doˆ-iˇ-awˇ , aˬ li k'oeˇ li tiˬ poˆ teh˰-ehˇ taˬ leˇ-euˬ meh .
40017019	K'oeˇ naˇ , Yeˬsuˇ teh˰-ehˇ jawˇ lu˰ gaˇ zaˬ lahˇ deuˬ oe-awˇ ciˬ cuˇ ni naˇ haˬ-eu , " Nga ma˰ aˬ jeˬ miˇ neh neh˰ maˬ teh doˆ nya ta . "
40017020	Yeˬsuˇ ehˇ-eu , " Naw ma˰ jah-eu maˬ lo˰-eu miˇ neh meh . Ngaˇ naw ma˰-ahˇ maˇ jawˆ ni ehˇ nehˬ nyaˇ . Naw ma˰ jah-eu jeˬ g'awˬ pa˰ aˇ nuiˆ hui ni ahˇ naˇ , gawˬ jawˬ heu jawˬ-ahˇ k'oeˇ paw dzeˇ jiˆ-iˇ-awˬ lehˇ ehˇ nehˬ ngeh , jiˆ-iˇ teh˰-a . Naw ma˰ maˬ jahˇ nya-eu tiˬ jeˬ-iˬ maˬ baw-aˇ . "
40017022	Zaˬ lahˇ deuˬ Gaˬliˬlehˇ miˇ k'ahˬ-ahˇ uiˬ laˇ-awˇ jawˇ ngeh , Yeˬsuˇ ehˇ-eu , " Tsawˇhaˬ-euˬ Zaˬmaˇ-ahˇ aˬ cawˬ-euˬ aˬ la˰ la˰ k'oeˇ a nehˬ-eu aˇ yamˬ keuˆ laˇ-euˬ meh .
40017023	Aˬ cawˬ aˬ yaw˰-ahˇ seh˰ teh˰-a . Ehˇ k'aw˰ , smˬ nah keuˆ laˇ naˇ , Miˬ yehˇ aˬ yaw˰ paˇ bi g'o˰ deh˰ laˇ teh˰-a . " K'oeˇ ngeh , zaˬ lahˇ deuˬ nui ma cawˆ dui dui-eu meh .
40017024	Yeˬsuˇ hawˇ-eu aˬ yaw˰-euˬ zaˬ lahˇ deuˬ Gaˬbeˬneˬoˬ meuˬ-ahˇ oe keuˆ ngeh , Uˬ duˬ tahˬ nymˇ nymˇ ma-euˬ kawˬ ta˰-eu tsawˇ haˬ deuˬ Beˬtuˆluˆ jawˇ gaˇ oe-awˇ , " Naw ma˰-euˬ saˬ laˬ Uˬ duˬ tahˬ nymˇ nymˇ ma-euˬ kawˬ maˬ doˆ-a loˇ " lehˇ naˇ haˬ ngeh ,
40017025	" Doˆ meh " lehˇ , Beˬtuˆluˆ ehˇ k'o˰ nehˬ-euˬ meh . Beˬtuˆluˆ iˇ kahˇ la˰ k'oeˇ uˇ leˇ ngeh , aˬ yaw˰-ahˇ Yeˬsuˇ jeˬ huˬ ngehˬ cawˬ-awˇ ehˇ-eu , " Siˇmoˬ-oˇ , nawˇ aˬ joˆ-ehˇ noeˬ-eu nya . Sahˬ paˬ geu˰-awˇ miˇ k'ahˬ-ahˇ uˆ lahˇ-eu deuˬ aˬ suˇ g'aˬ-ahˇ kawˬ ta˰ ta . Yawˬ ha-euˬ miˇ k'ahˬ zaˬ deuˬ-ahˇ ta˰ ta loˇ . Aˬ cawˬ miˇ k'ahˬ-ahˇ neh jawˇ le-euˬ tsawˇ haˬ deuˬ-ahˇ ta˰ ta loˇ . "
40017026	Beˬtuˆluˆ ehˇ-eu , " Aˬ cawˬ miˇ k'ahˬ-ahˇ neh jawˇ le-euˬ tsaawˇ haˬ deuˬ-ahˇ ta˰-eu meh . " Yeˬsuˇ ehˇ-eu , " Toˆ-ehˇ maˇ-iˬ , miˇ k'ahˬ zaˬ deuˬ kawˬ doˆ-eu maˬ loˬ-a lehˇ nawˇ ehˇ maw˰-eu nga ehˇ lawˬ .
40017027	Ehˇ k'aw˰ , tsawˇ haˬ heu deuˬ-ahˇ coeˬ leˇ ni aˇ nya˰ maˬ jahˇ maw˰ nya . K'oeˇ miˇ neh , lah-ahˇ iˇ-awˇ ngaˬ jui˰ jui˰-iˇ-awˬ . Jui˰ pa˰ beh beh-euˬ ngaˬ shaˬ k'oeˇ mawˇ g'eu doˆ-awˬ . Aˇ nya˰ g'aˇ duˬ Uˬ duˬ tahˬ nymˇ nymˇ ma-euˬ kawˬ doˆ tsehˆ nya ni poeˬ-eu pyuˇ maˇ byaˆ tiˬ byaˆ , ngaˬ shaˬ k'oeˇ mawˇ-euˬ k'aˬ meh-ahˇ tsmˬ gaˇ nawˇ ya mawˇ teh˰-a . Maˇ byaˆ k'oeˇ byaˆ yuˇ-awˇ , aˬ yaw˰ ma˰-ahˇ kawˬ doˆ nehˬ-awˬ . "
40018001	K'oeˇ ngeh , zaˬ lahˇ deuˬ Yeˬsuˇ jawˇ gaˇ laˇ-awˇ ehˇ-eu , " Mˬtaˆ Miˇk'ahˬ la˰ k'oeˇ dawˬ tawˆ lu˰ naˆ maˬ tseˇ huiˬ dzehˬ-eu aˬ suˇ g'aˬ-a . "
40018002	Zaˬ yaw nyiˇ tiˬ g'aˬ-ahˇ Yeˬsuˇ kuˇ-awˇ , aˬ yaw˰ ma˰-euˬ g'ahˇ ceh bi yaw˰-euˬ meh .
40018003	K'oeˇ naˇ , aˬ yaw˰ ma˰-ahˇ heu lo˰-ehˇ ehˇ nehˬ-euˬ meh . " Ngaˇ naw ma˰-ahˇ maˇ jawˆ ni ehˇ nehˬ nyaˇ . Naw ma˰ nui ma paˇ-awˇ , zaˬ yaw nyiˇ tiˬ g'aˬ lo˰-ehˇ maˬ pyeu˰ laˇ k'oeˇ keuˆ ni , Mˬtaˆ Miˇk'ahˬ la˰ k'oeˇ naw ma˰ maˬ ya uˇ leˇ-a .
40018004	Yawˬ haˇ yawˬ ha nui ma nahˬ yu ni taˬ-awˇ , zaˬ yaw nyiˇ heu g'aˬ lo˰-ehˇ pyeu˰ laˇ-euˬ tsawˇ haˬ-aˬ , Mˬtaˆ Miˇk'ahˬ la˰ k'oeˇ dawˬ tawˆ lu˰ naˆ maˬ tseˇ huiˬ dzehˬ-eu g'aˬ meh .
40018005	Ngaˬ-euˬ tsawˇ myahˇ uˬ moˆ heu lo˰-ehˇ g'eh-eu zaˬ yaw nyiˇ tiˬ g'aˬ-ahˇ ha-eu tsawˇ haˬ-aˬ , ngaˬ-ahˇ ha gaˇ duˇ-eu meh .
40018006	" Tsawˇ haˬ tiˬ g'aˬ na , heu lo˰-ehˇ g'eh-eu tsawˇ haˬ yaw nyiˇ tiˬ g'aˬ ngaˬ-ahˇ jah-eu nui ma byoˆ-iˇ ni jahˇ nehˬ naˇ , tsawˇ haˬ k'oeˇ g'aˬ-euˬ kawˬ lahˇ-ahˇ lo lehˬ lehˬ ma pa˰ taw˰-awˇ , iˬ ma laˆ shaˆ yaw na˰ tsahˇ-ahˇ bi ba˰ pu˰ seh˰-eu zaˬ dzehˬ meh .
40018007	Tsawˇ haˬ zaˬ-euˬ jah-eu nui ma byoˆ-iˇ ni jahˇ-eu g'awˬ mya jeˬ jaˆ-eu baˬ da neh , miˇ tsaˬ tahˬ k'awˇ heu aˇ naˆ ni guˆ laˇ paˬ-ehˇ g'eh-eu nga . K'oeˇ lo˰-ehˇ g'eh-eu jeˬ aˬ myah lu˰ jaˆ lu˰ meh . Ehˇ k'aw˰ , k'oeˇ lo˰-ehˇ g'eh-eu jeˬ bi doˆ laˇ ni mˇ-eu tsawˇ haˬ deuˬ ya noeˬ shaˬ dui dui teh˰-a .
40018008	" Nawˇ jah-eu nui ma byoˆ-iˇ ni , nawˬ-euˬ aˬ la˰ neh maˬ ehˇ , aˬ kuiˇ neh maˬ ehˇ , jahˇ-euˬ ngeuˇ naˇ , deuˆ tsehˆ-awˇ biˬ dzeh-awˬ . Aˬ kuiˇ aˬ la˰ aˇ sehˇ byah-awˇ mˬ maˬ maˬ byaˆ zaˇ ziˇ do˰ lu˰-eu miˬ dzaˬ la˰ k'oeˇ bi ba˰ puiˆ-eu naˆ maˬ tseˇ , aˬ kuiˇ aˬ la˰ aˇ sehˇ dahˬ-iˇ-awˇ deh˰-eu jeˬ za-eu-aˬ muiˬ dzehˬ teh˰-a .
40018009	Nawˬ-euˬ myaˆ nuiˆ baˬ da neh nawˬ-euˬ jah-eu nui ma byoˆ-iˇ-euˬ ngeuˇ naˇ , k'eu˰ doˆ-awˇ biˬ dzeh-awˬ . Myaˆ nuiˆ nyiˬ nuiˆ lu˰ tso˰-awˇ shiˬ buiˇ lah ma-ahˇ bi biˬ ahˇ-eu naˆ maˬ tseˇ , myaˆ nuiˆ tiˬ nuiˆ teh˰-ehˇ tso˰-awˇ , deh˰-eu jeˬ za-eu-aˬ muiˬ dzehˬ teh˰-a .
40018010	" Tsawˇ haˬ yaw nyiˇ heu lo˰-ehˇ g'eh-eu tiˬ g'aˬ na-ahˇ naw ma˰ yehˬ bawˬ sehˇ lu-ehˇ maˬ ya g'eh ni yahˇ-awˬ . Mˬ k'oeˇ taˆ ngaˬ Da-euˬ mehˬ shi , aˬ yaw˰ ma˰-euˬ mˬ taˆ g'aˬ k'ehˇ deuˬ aˬ myah lu˰ jawˇ-eu meh lehˇ , naw ma˰-ahˇ ngaˇ ehˇ-eu ma .
40018012	" Yawˇ tiˬ yaˇ mawˇ jawˇ-eu tsawˇ haˬ tiˬ g'aˬ , yawˇ tiˬ mawˇ byoˆ naˇ , aˬ joˆ-ehˇ jahˇ nmˇ lehˇ naw ma˰ noeˬ-eu nya . G'oeˬ tseˇ g'oeˬ mawˇ-ahˇ gawˬ jawˬ-ahˇ bi gaˆ tawˬ ya˰-awˇ , byoˆ-iˇ-euˬ yawˇ k'oeˇ mawˇ-ahˇ poˆ-iˇ teh˰-a .
40018013	Aˬ yaw˰ yawˇ k'oeˇ mawˇ poˆ mawˇ ngeh , maˬ byoˆ-euˬ yawˇ g'oeˬ tseˇ g'oeˬ mawˇ-ahˇ naˆ maˬ tseˇ , poˆ mawˇ k'o˰-euˬ yawˇ k'oeˆ mawˇ-ahˇ laˬ k'aˬ cehˇ dzehˬ teh˰-a lehˇ ngaˇ ehˇ-eu ma .
40018014	K'oeˇ lo˰-ehˇ duˇ ni , mˬ k'oeˇ taˆ jawˇ-eu naw ma˰-euˬ Aˬda-aˬ , tsawˇ haˬ yaw nyiˇ heu deuˬ tiˬ g'aˬ-iˬ maˬ bi byoˆ-iˇ maw˰-a .
40018015	Nawˬ-euˬ mehˇ nmˇ nawˬ-ahˇ mˇ lehˬ la˰ naˇ , aˬ yaw˰ jawˇ gaˇ iˇ-awˇ , aˬ yaw˰-euˬ yaw lehˬ toeˬ mehˬ nehˬ-awˬ . K'oeˇ lo˰-ehˇ jahˇ ngeh , yawˬ ha mehˇ nmˇ yaw kaˬ teh˰-ehˇ ciˬ cuˇ ni jahˇ-awˬ . Nawˬ-euˬ ehˇ dawˬ-ahˇ aˬ yaw˰ naˇ haˬ nehˬ la˰ naˇ , nawˬ-euˬ mehˇ nmˇ-ahˇ nawˇ paˇ za k'o˰-euˬ gaˇ duˇ-eu meh .
40018016	Ehˇ k'aw˰ , nawˬ neh ehˇ-euˬ gaˇ aˬ yaw˰ maˬ geu˰ nehˬ la˰ naˇ , Jaˇ li˰ la˰ k'oeˇ ehˇ taˬ-euˬ lo˰-ehˇ , k'aˇ ngehˬ-euˬ yawˬ dawˬ na lu˰-ahˇ gaˬ-eu tsawˇ kaˬ nyiˬ g'aˬ smˇ g'aˬ byah ni bi jawˇ-eu g'aˇ duˬ , nawˬ nehˬ-ehˇ tsawˇ kaˬ tiˬ g'aˬ nyiˬ g'aˬ sheuˬ caw g'eh-awˬ .
40018017	Aˬ yaw˰ ma˰-euˬ ehˇ dawˬ-ahˇ k'aw˰ aˬ yaw˰ maˬ naˇ haˬ naˇ , gaˇ kawˆ k'oeˇ dawˬ tawˆ lu˰ Ka li zaˬ aˇ muˇ-ahˇ dzawˇ nehˬ-awˬ . Yaw li uˬ duˬ , Ka li zaˬ aˇ muˇ neh mehˬ nehˬ-euˬ gaˇ k'aw˰ aˬ yaw˰ maˬ geu˰ naˇ , lawˇ ci˰ zaˬ deuˬ hawˇ-eu kawˬ ta˰-eu tsawˇ haˬ deuˬ-ahˇ sawˇ dzeh-eu lo˰-ehˇ , aˬ yaw˰-ahˇ k'aw˰ sawˇ dzeh nehˬ-awˬ .
40018018	" Naw ma˰ dawˬ tawˆ lu˰-ahˇ ngaˇ heu lo˰-ehˇ ehˇ-eu ma . Miˇ tsaˬ k'oeˇ taˆ naw ma˰ neh k'aˇ laˆ tsoeˬ-euˬ jeˬ , mˬ k'oeˇ taˆ k'aw˰ laˆ tsoeˬ-awˇ , miˇ tsaˬ k'oeˇ taˆ naw ma˰ neh k'aˇ bi mˇ-euˬ jeˬ , mˬ k'oeˇ taˆ k'aw˰ bi mˇ teh˰-a .
40018019	" K'oeˇ uˬ ta˰ , naw ma˰-ahˇ ngaˇ heu lo˰-ehˇ paˇ ehˇ-eu ma . Naw ma˰ la˰ k'oeˇ tsawˇ haˬ nyiˬ g'aˬ nui ma gm-awˇ , miˇ tsaˬ k'oeˇ taˆ guiˬ lahˬ shaˇ naˇ , naw ma˰ neh k'aˇ shaˇ-euˬ jeˬ , mˬ k'oeˇ taˆ jawˇ-eu ngaˬ Da jahˇ nehˬ la˰ teh˰-a .
40018020	Aˬ jeˬ miˇ neh ehˇ naˇ , ngaˬ-euˬ tsawˇ myahˇ uˬ moˆ tsawˇ haˬ nyiˬ g'aˬ smˇ g'aˬ k'aˇ uiˬ leˇ ngeh , aˬ yaw˰ ma˰-euˬ g'ahˇ ceh ngaˇ jawˇ ma . "
40018021	K'oeˇ naˇ , Yeˬsuˇ jawˇ gaˇ Beˬtuˆluˆ laˇ-awˇ ehˇ-eu , " Sahˬ paˬ-oˇ , ngaˬ-euˬ mehˇ nmˇ tiˬ g'aˬ ngaˬ-ahˇ tiˬ poˆ saˇ-iˬ tiˬ poˆ mˇ lehˬ la˰ naˇ , aˇ myaˆ poˆ keuˆ ni ngaˇ iˬ baˇ ya pyehˬ nehˬ ta . Shi˰ poˆ keuˆ ni loˇ . "
40018022	Yeˬsuˇ ehˇ-eu , " Shi˰ poˆ keuˆ ni teh˰-ehˇ maˬ ngeuˇ-a . Shi˰ tseˇ poˆ shi˰ dmˇ keuˆ ni meh .
40018023	Aˬ jeˬ miˇ neh ehˇ naˇ , mˬ taˆ miˇ k'ahˬ-aˬ , heu lo˰-ehˇ meh . Tiˬ poˆ-aˬ , sahˬ paˬ tiˬ g'aˬ aˬ yaw˰-euˬ zaˬ k'aˆ deuˬ nehˬ-ehˇ dziˇ dzoˆ sawˇ tsaˬ-eu lehˇ noeˬ tsehˆ-euˬ meh .
40018024	Aˬ yaw˰ dziˇ dzoˆ sawˇ dahˬ beh ngeh , aˬ yaw˰-ahˇ pyuˇ aˇ lam daˆ-eu zaˬ k'aˆ tiˬ g'aˬ-ahˇ , aˬ yaw˰ jawˇ gaˇ sheuˬ uˇ la˰-euˬ meh .
40018025	Zaˬ k'aˆ k'oeˇ g'aˬ dziˇ dzoˆ maˬ tsoeˬ tsehˆ nya-a . K'oeˇ miˇ neh , aˬ yaw˰-euˬ g'awˇ mawˇ hawˇ-eu aˬ yaw˰-euˬ miˬ sawˇ zaˬ dawˬ tawˆ lu˰ maˬ ehˇ , a yaw˰ k'aˇ jaˆ-eu jeˬ dawˬ tawˆ lu˰ maˬ ehˇ , ahˬ dzeh jiˇ-awˇ , dziˇ dzoˆ bi tsoeˬ tsehˆ-eu g'aˇ duˬ sahˬ paˬ neh dawˬ bi˰-euˬ meh .
40018026	K'oeˇ ngeh , zaˬ k'aˆ k'oeˇ g'aˬ sahˬ paˬ-euˬ mehˬ shi pawˬ tsui˰ pawˬ dmˬ dmˬ-awˇ , ' Sahˬ paˬ-oˇ , ngaˬ-ahˇ g'awˬ shaˬ gaˬ-awˇ tiˬ k'ehˬ oˇ nehˬ la˰ siˬ . Ngaˇ dziˇ dzoˆ dawˬ tawˆ lu˰ tsoeˬ tsehˆ jiˇ ma ' lehˇ shaˇ-eu meh .
40018027	K'oeˇ ngeh , sahˬ paˬ g'awˬ shaˬ haw gaˬ-awˇ , dziˇ dzoˆ byehˇ nehˬ-awˇ bi g'o˰-iˇ-euˬ meh .
40018028	" K'oeˇ naˇ , zaˬ k'aˆ k'oeˇ g'aˬ g'o˰-iˇ-awˇ , aˬ yaw˰-ahˇ pyuˇ tiˬ yaˇ byaˆ teh˰-ehˇ daˆ-eu aˬ yaw˰-euˬ cawˬ zaˬ k'aˆ tiˬ g'aˬ-ahˇ tahˬ puˬ-euˬ meh . Aˬ yaw˰-euˬ cawˬ k'oeˇ g'aˬ-euˬ kuˬ byahˬ-ahˇ aˬ yaw˰ tsuˆ-awˇ , ' Ngaˬ-euˬ dziˇ dzoˆ tsoeˬ nehˬ la˰ ' lehˇ k'aˬ nehˬ-euˬ meh .
40018029	Aˬ yaw˰-euˬ cawˬ zaˬ k'aˆ k'oeˇ g'aˬ pawˬ tsui˰ pawˬ dmˬ dmˬ-awˇ , ' Ngaˬ-ahˇ g'awˬ shaˬ gaˬ-awˇ tiˬ k'ehˬ dawˬ neh la˰ siˬ . Ngaˇ nawˬ-ahˇ dziˇ dzoˆ tsoeˬ tsehˆ nehˬ ma ' lehˇ shaˇ-eu meh .
40018030	Ehˇ k'aw˰ , k'oeˇ lo˰-ehˇ shaˇ gaˇ maˬ naˇ haˬ nehˬ-ehˇ , dziˇ dzoˆ maˬ tsoeˬ tsehˆ k'oeˇ keuˆ ni , tawˬ-ahˇ nyeh˰ uˇ-awˇ bi jawˇ-euˬ meh .
40018031	K'oeˇ lo˰-ehˇ jahˇ-euˬ gaˇ zaˬ k'aˆ nui deuˬ ya mawˇ ngeh , nui ma tiˬ paw˰-iˬ maˬ saˇ-ehˇ , sahˬ paˬ jawˇ gaˇ le-awˇ , gaˇ kawˆ dawˬ tawˆ lu˰ dzawˇ nehˬ leˇ-euˬ meh .
40018032	K'oeˇ ngeh jawˇ , zaˬ k'aˆ k'oeˇ g'aˬ-ahˇ sahˬ paˬ kuˇ-awˇ , heu lo˰-ehˇ ehˇ nehˬ-euˬ meh . ' Doeˇ dui dui-eu zaˬ k'aˆ-oˇ , g'awˬ shaˬ gaˬ nehˬ la˰ lehˇ nawˇ shaˇ-eu miˇ neh , nawˇ ngaˬ-ahˇ k'oeˇ myaˆ myaˆ-ehˇ daˆ-eu dziˇ dzoˆ k'oeˇ deuˬ dawˬ tawˆ lu˰ , ngaˇ byehˇ nehˬ jiˇ-euˬ maˬ ngeuˇ-a loˇ .
40018033	Ngaˬ neh nawˬ-ahˇ g'awˬ shaˬ gaˬ nehˬ-euˬ lo˰-ehˇ , nawˬ-euˬ cawˬ zaˬ k'aˆ k'oeˇ g'aˬ-ahˇ nawˇ g'awˬ shaˬ gaˬ nehˬ-eu maˬ tsaˬ-a loˇ . '
40018034	Sahˬ paˬ k'oeˇ g'aˬ aˬ yaw˰-ahˇ nui ma pehˇ dui dui laˇ-awˇ , dziˇ dzoˆ maˬ tsoeˬ tsehˆ jiˇ k'oeˇ keuˆ ni bi k'ehˬ bi k'aˆ-eu g'aˇ duˬ , tawˬ-ahˇ bi nyeh˰ uˇ-euˬ meh .
40018035	K'oeˇ gaˇ duˇ ni , naw ma˰ yawˬ ha-euˬ mehˇ nmˇ-ahˇ nui ma la˰ k'oeˇ keuˆ ni iˬ baˇ maˬ pyehˬ nehˬ naˇ , mˬ k'oeˇ taˆ jawˇ-eu ngaˬ Da naw ma˰-ahˇ k'oeˇ lo˰-ehˇ jahˇ nehˬ la˰ teh˰-a . "
40019001	Gaˇ kawˆ k'oeˇ deuˬ Yeˬsuˇ mehˬ nehˬ g'aˬ ngeh , Gaˬliˬlehˇ miˇ k'ahˬ-ahˇ neh doˆ-iˇ-awˇ , Yawˇdaˬ lawˇ baˬ nui baˬ paw jaˆ-eu Yuˇdaˆ miˇ k'ahˇ-ahˇ iˇ-euˬ meh .
40019002	Tsawˇ haˬ aˇ ma˰ g'awˬ mya ni aˬ yaw˰-euˬ mehˬ nah caw teh-awˇ , k'oeˇ gaˇ aˬ yaw˰ ma˰-ahˇ naˇ gawˇ laˆ taˬ nehˬ-euˬ meh .
40019003	Paˬliˬsehˇ tiˬ paˆ na deuˬ aˬ yaw˰ jawˇ gaˇ laˇ-awˇ , aˬ yaw˰-ahˇ lahˇ ju k'mˇ maw˰-eu miˇ neh heu lo˰-ehˇ naˇ haˬ-euˬ meh . " Aˬ jeˬ gaˇ kawˆ baˬ da neh maˬ kaˬ , k'aˬ dzeˇ zaˬ tiˬ g'aˬ yawˬ ha-euˬ miˬ zaˬ-ahˇ k'o˰ naˇ , Zahˇ dawˬ k'o˰ dawˬ-ahˇ tsaˬ meh loˇ . "
40019004	Yeˬsuˇ ehˇ-eu , " Aˇ dahˬ beh ngeh , Beh-euˬ yaw sahˇ g'aˬ tsawˇ haˬ zaˬ-ahˇ beh ngeh neh , k'aˬ dzeˇ zaˬ hawˇ-eu zaˬ miˬ zaˬ lehˇ beh-euˬ gaˇ kawˆ , Jaˇli˰ la˰ k'oeˇ naw ma˰ maˬ gui mawˇ-aˬ loˇ .
40019005	K'oeˇ baˬ da neh , k'aˬ dzeˇ zaˬ-aˬ , yawˬ ha-euˬ aˬ da aˬ ma-ahˇ g'awˬ-iˇ-awˇ , yawˬ ha-euˬ miˬ zaˬ nehˬ-ehˇ deh˰ ta˰-eu la˰ k'oeˇ , nyiˬ g'aˬ-euˬ tiˬ shiˬ tiˬ shaˬ teh˰-ehˇ ya pyeu˰ laˇ meh lehˇ , Miˬyehˇ neh ehˇ taˬ-euˬ-meh .
40019006	K'oeˇ miˇ neh , aˬ nya˰-aˬ , nyiˬ g'aˬ maˬ paˇ ngeuˇ meh . Tiˬ shiˬ tiˬ shaˬ teh˰ meh . Miˬyehˇ neh yuˇ dzoeˇ taˬ-euˬ gaˇ tsawˇ haˬ zaˬ maˬ ya laˆ g'awˬ-a . "
40019007	Paˬliˬsehˇ deuˬ ehˇ-eu , " Toˆ-ehˇ ngeuˇ naˇ , k'aˬ dzeˇ zaˬ tiˬ g'aˬ miˬ zaˬ k'o˰-eu sahˬ bo˰ tiˬ dzeh bi˰-awˇ , yawˬ ha-euˬ miˬ zaˬ-ahˇ teh g'o˰ nya meh lehˇ , Moˇseˬ-euˬ zahˇ dawˬ k'o˰ dawˬ la˰ k'oeˇ aˬ jeˬ miˇ neh ehˇ taˬ ta . "
40019008	Yeˬsuˇ ehˇ-eu , " Naw ma˰ nui ma g'ahˇ-awˇ naˬ bawˇ tuˇ-eu miˇ neh , Moˇseˬ naw ma˰-ahˇ miˬ zaˬ k'o˰-eu aˬ kawˬ-aˬ bi˰-euˬ meh . Ehˇ k'aw˰ , mˬ beh miˇ beh ngeh maˇ diˇ-aˬ , k'oeˇ lo˰-ehˇ maˬ ngeuˇ-a .
40019009	Naw ma˰-ahˇ ngaˇ heu lo˰-ehˇ ehˇ-eu ma . Tsawˇ haˬ tiˬ g'aˬ na , yawˬ ha-euˬ miˬ zaˬ aˬ cawˬ nehˬ-ehˇ maˬ bahˬ-euˬ gaˇ k'o˰ dzeh-awˇ , miˬ zaˬ yawˬ g'aˬ yawˬ sheuˬ paˇ naˇ , zaˬ miˬ zaˬ k'oeˇ g'aˬ-ahˇ bahˬ-euˬ meh . "
40019010	Zaˬ lahˇ deuˬ Yeˬsuˇ-ahˇ ehˇ-eu , " Sheuˬ dahˬ dzaˬ-eu jeˬ teu naˆ naˆ-ehˇ shaˬ-eu ngeuˇ naˇ , maˬ sheuˬ dahˬ dzaˬ ni jawˇ-eu zaˬ dzehˬ ngaˇ . "
40019011	Yeˬsuˇ ehˇ-eu , " Heu lo˰-ehˇ mehˬ taˬ tsoˆ taˬ-euˬ gaˇ kawˆ heu-aˬ , yawˬ g'aˬ na lu˰ g'aˇ duˬ maˬ ngeuˇ-a . Miˬ yehˇ neh gaˇ kawˆ heu-ahˇ noeˬ mawˇ nya-eu jeˬ bi˰ taˬ-euˬ deuˬ g'aˇ duˬ teh˰ meh .
40019012	Miˬ zaˬ maˬ sheuˬ-eu gaˇ kawˆ , tiˬ g'aˬ tiˇ g'aˬ maˬ duˇ-a . Tiˬ paˆ na deuˬ deh˰ le ngeh neh k'oeˇ lo˰-ehˇ seu le-euˬ meh . Tiˬ paˆ na deuˬ-aˬ , tsawˇ haˬ zaˬ neh jahˇ-euˬ gaˇ kawˆ baˬ da neh maˬ sheuˬ ni jawˇ-eu meh . Tiˬ paˆ na deuˬ-aˬ , Mˬtaˆ Miˇk'ahˬ g'aˇ duˬ miˬ zaˬ maˬ sheuˬ ni jawˇ-eu meh . Mehˬ taˬ tsoˆ taˬ-euˬ gaˇ kawˆ heu deuˬ-ahˇ ha geu˰ nya-eu deuˬ ha geu˰ lu˰-uˇ . "
40019013	K'oeˇ naˇ , Yeˬsuˇ neh aˬ la˰ ba˰ daˆ-awˇ guiˬ lahˬ bi bi˰-eu g'aˇ duˬ , zaˬ yaw nyiˇ tiˬ deuˬ-ahˇ Yeˬsuˇ jawˇ gaˇ sheuˬ la˰-euˬ meh . Zaˬ sheuˬ ha laˇ-euˬ tsawˇ haˬ k'oeˇ deuˬ-ahˇ zaˬ lahˇ deuˬ neh dehˬ-euˬ meh .
40019014	K'oeˇ ngeh , Yeˬsuˇ ehˇ-eu , " Zaˬ deuˬ-ahˇ maˬ laˆ tsoeˬ ni ngaˇ jawˇ gaˇ bi laˇ-awˬ . Aˬ jeˬ miˇ neh ehˇ naˇ , Mˬtaˆ Miˇk'ahˬ-aˬ , aˬ yaw˰ ma˰ lo˰-ehˇ g'eh-eu deuˬ-ahˇ o˰-eu meh . "
40019015	Zaˬ k'oeˇ deuˬ-euˬ k'oeˇ taˆ Yeˬsuˇ aˬ la˰ ba˰ daˆ nehˬ ya˰-awˇ , k'oeˇ gaˇ neh doˆ-iˇ-euˬ meh .
40019016	Tiˬ poˆ-aˬ , tsawˇ haˬ tiˬ g'aˬ Yeˬsuˇ jawˇ gaˇ laˇ-awˇ ehˇ-eu , " Saˬ laˬ-oˇ , mˬ maˬ maˬ byaˆ zaˇ ziˇ deh˰-eu jeˬ-ahˇ za nya ni , gaˇ yaw muiˬ aˬ geu jeˬ ngaˇ ya mˇ ta . "
40019017	Yeˬsuˇ ehˇ-eu , " Yaw muiˬ jeˬ-euˬ gaˇ kawˆ , aˬ jeˬ miˇ neh nawˇ ngaˬ-ahˇ naˇ haˬ te . Muiˬ-eu-aˬ , Miˬyehˇ tiˬ g'aˬ teh˰ meh . Deh˰-eu jeˬ la˰ k'oeˇ nawˇ uˇ leˇ maw˰ naˇ , zahˇ dawˬ k'o˰ dawˬ-ahˇ caw teh-awˬ . "
40019018	A yaw˰ ehˇ-eu , " Zahˇ dawˬ k'o˰ dawˬ aˬ geu deuˬ-ahˇ ya caw teh ta . " Yeˬsuˇ ehˇ-eu , " Tsawˇ haˬ taˬ seh˰ . Aˬ cawˬ-euˬ miˬ zaˬ-ahˇ taˬ bahˬ taˬ muˆ . Smˇ k'oeˬ taˬ k'oeˬ . Aˬ cawˬ gaˇ kawˆ maˬ ngeuˇ gaˇ keuˆ ni saˇ kiˇ taˬ kamˬ .
40019019	Yawˬ ha-euˬ aˬ da aˬ ma-ahˇ yaw zeu baw-awˬ . Yawˬ haˇ yawˬ ha gaˬ-eu lo˰-ehˇ , yawˬ ha-ahˇ ta˰-eu tsawˇ haˬ deuˬ-ahˇ gaˬ-awˬ lehˇ ehˇ-eu zahˇ dawˬ k'o˰ dawˬ heu deuˬ-ahˇ caw teh-awˬ . "
40019020	Zaˬ guˬ k'oeˇ g'aˬ ehˇ-eu , " Zahˇ dawˬ k'o˰ dawˬ dawˬ tawˆ lu˰-ahˇ ngaˇ caw teh lu˰-eu ma . Ngaˇ aˬ geu jeˬ paˇ ya mˇ ta siˬ . "
40019021	Yeˬsuˇ ehˇ-eu , " Nawˇ ehˇ k'aˇ maˬ za ni byah-eu tsawˇ haˬ pyeu˰ maw˰ naˇ , nawˇ k'aˇ jaˆ-eu jeˬ dawˬ tawˆ lu˰ ahˬ-iˇ-awˇ , ahˬ za-euˬ pyuˇ k'oeˇ yuˇ-awˇ shaˬ zaˬ zahˬ zaˬ deuˬ-ahˇ biˇ nehˬ-awˬ . Mˬ k'oeˇ taˆ nawˬ-euˬ pyuˇ shuiˇ myawˬ gahˬ jaˆ laˇ teh˰-a . K'oeˇ naˇ , paˇ g'o˰ poˆ laˇ-awˇ ngaˬ-euˬ mehˬ nah caw teh laˇ-awˬ . "
40019022	Dawˬ k'oeˇ dawˬ-ahˇ ya gaˬ ngeh , zaˬ guˬ k'oeˇ g'aˬ nui ma cawˆ dui dui-awˇ g'o˰-iˇ-euˬ meh . Aˬ jeˬ miˇ neh ehˇ naˇ , aˬ yaw˰ smˇ muiˬ muiˬ dui dui-eu meh .
40019023	K'oeˇ ngeh , zaˬ lahˇ deuˬ-ahˇ Yeˬsuˇ heu lo˰-ehˇ ehˇ nehˬ-euˬ meh . " Ngaˇ naw ma˰-ahˇ maˇ jawˆ ni ehˇ-eu ma . Smˇ muiˬ smˇ baw deuˬ Mˬtaˆ Miˇk'ahˬ-ahˇ uˇ leˇ-eu shaˬ dui dui meh .
40019024	Ngaˇ tiˬ poˆ paˇ ehˇ duˬ nehˬ nyaˇ . Smˇ muiˬ smˇ baw tiˬ g'aˬ Miˬyehˇ Miˇk'ahˬ-ahˇ uˇ leˇ-eu-aˬ , law taw tiˬ mawˇ aˬ g'aw˰ g'aw˰ naˬ-ahˇ uˇ leˇ-eu naˆ maˬ tseˇ k'aˆ dzehˬ-eu meh . "
40019025	Dawˬ k'oeˇ dawˬ-ahˇ zaˬ lahˇ deuˬ ya gaˬ ngeh , zahˬ dui dui leˇ-awˇ ehˇ-eu , " Toˆ-ehˇ ngeuˇ naˇ , ka k'o˰-eu jeˬ-ahˇ za nya-eu tsawˇ haˬ aˬ suˇ g'aˬ jawˇ nmˇ . "
40019026	Yeˬsuˇ aˬ yaw˰ ma˰-ahˇ haw tsoˆ-awˇ ehˇ-eu , " Heu-aˬ , tsawˇ haˬ zaˬ jahˇ nya-eu jeˬ maˬ ngeuˇ-a . Ehˇ k'aw˰ , Miˬyehˇ maˬ jahˇ nya-eu tiˬ jeˬ-iˬ maˬ jaˆ-a . "
40019027	K'oeˇ ngeh , Beˬtuˆluˆ ehˇ-eu , " Haw sheˇ . Nga ma˰ k'aˇ jaˆ-eu yawˬ jeˬ na lu˰ byehˇ dzeh ya˰ jiˇ-awˇ , nawˬ-euˬ mehˬ nah caw teh laˇ-euˬ maˬ ngeuˇ nga loˇ . Nga ma˰ aˬ jeˬ za nmˇ . "
40019028	Aˬ yaw˰ ma˰-ahˇ Yeˬsuˇ ehˇ nehˬ-eu , " Miˇ tsaˬ tahˬ k'awˇ yaw shui˰ paˇ laˇ-awˇ , yaw sheh˰ k'ahˬ sehˇ huiˬ-eu dzoeˬ dzaˬ nuiˇ mahˬ k'oeˇ taˆ Tsawˇhaˬ-euˬ Zaˬmaˇ nuiˇ le ngeh , ngaˬ-euˬ mehˬ nah caw teh-eu naw ma˰ tseˇ nyi˰ g'aˬ k'aw˰ , dzoeˬ dzaˬ nuiˇ mahˬ k'oeˇ taˆ nuiˇ-awˇ , Iˇsaˬleˬlaˆ tsawˇ jeuˬ tseˇ nyi˰ jeuˬ k'oeˇ taˆ ya uˆ lahˇ teh˰-a .
40019029	Ngaˬ-euˬ mehˬ nah caw teh laˇ-eu g'aˇ duˬ , yawˬ ha-euˬ nymˇ , mehˇ nmˇ , dmˇ ma , aˬ da , aˬ ma , aˬ buˇ aˬ li , myawˬ dahˬ yaˇ dahˬ , heu deuˬ dawˬ tawˆ lu˰-ahˇ byehˇ dzeh ya˰-euˬ tsawˇ haˬ aˬ geu g'aˬ maˬ kaˬ , yawˬ ha neh k'aˇ byehˇ ya˰-euˬ jeˬ tiˬ yaˇ bymˇ paˇ za dzehˬ-eu uˬ ta˰ , mˬ maˬ maˬ byaˆ zaˇ ziˇ deh˰-eu jeˬ za teh˰-a .
40019030	Ehˇ k'aw˰ , heu ziˇ-ahˇ aˬ cawˬ mehˬ hu jawˇ lu˰-eu tsawˇ haˬ g'awˬ mya ni , aˬ kaˇ kaˇ ziˇ-ahˇ aˬ cawˬ mehˬ nah ya jawˇ-awˇ , heu ziˇ-ahˇ aˬ cawˬ mehˬ nah jawˇ lu˰-eu tsawˇ haˬ g'awˬ mya ni , aˬ kaˇ kaˇ ziˇ-ahˇ aˬ cawˬ mehˬ hu ya jawˇ teh˰-a .
40020001	" Mˬtaˆ Miˇk'ahˬ-aˬ , heu gaˇ duˇ leˇ-eu meh . Tsawˇ haˬ tiˬ g'aˬ uˬ shawˬ yaw na˰-ehˇ doˆ-iˇ-awˇ , aˬ yaw˰-euˬ aˬ ga˰ yaˇ kmˇ la˰ k'oeˇ gaˇ bi mˇ-eu tsawˇ haˬ poˆ-iˇ-euˬ meh .
40020002	Tiˬ nah mˇ-euˬ g'aˬ gaˇ poeˬ pyuˇ maˇ byaˆ tiˬ byaˆ bi˰ ma lehˇ ja tsaˬ-awˇ , aˬ ga˰ yaˇ kmˇ la˰ k'oeˇ gaˇ bi mˇ-iˇ-euˬ meh .
40020003	Aˬ cawˬ yaˇ smˇ iˇ tsiˇ jiˇ ngeh yamˬ-ahˇ , lehˆ lehˆ kawˆ paw aˬ yaw˰ paˇ iˇ haw ngeh , gaˇ mˇ-eu maˬ jaˆ-ehˇ yaw˰ lu˰-eu tsawˇ haˬ tiˬ deuˬ-ahˇ aˬ yaw˰ mawˇ-euˬ meh .
40020004	' Naw ma˰ g'eh ngaˬ-euˬ aˬ ga˰ yaˇ kmˇ la˰ k'oeˇ gaˇ mˇ-iˇ-awˬ . G'aˬ gaˇ poeˬ haw tsaˬ nehˬ ma ' lehˇ , tsawˇ haˬ k'oeˇ deuˬ-ahˇ aˬ yaw˰ ehˇ nehˬ ngeh , aˬ yaw˰ ma˰ iˇ-awˇ gaˇ mˇ-iˇ-euˬ meh .
40020005	Nah loˆ ceh laˇ ngeh tiˬ poˆ hawˇ-eu , nahˇ ma ga k'aˇ-iˇ ngeh tiˬ poˆ aˬ yaw˰ paˇ iˇ-awˇ , tsawˇ haˬ paˇ k'ehˇ lahˬ-iˇ-awˇ , aˬ ga˰ yaˇ kmˇ-ahˇ gaˇ bi mˇ-iˇ-euˬ meh .
40020006	Uˬ ci˰ paw kuiˬ dzaˇ za˰ dzaˇ bi˰ yamˬ keuˆ laˇ ngeh , lehˆ lehˆ kawˆ-ahˇ aˬ yaw˰ tiˬ poˆ paˇ iˇ-awˇ , tsawˇ haˬ tiˬ deuˬ gaˇ mˇ-eu maˬ jaˆ-ehˇ yaw˰ lu˰ gaˇ paˇ ya mawˇ-euˬ meh . ' Aˬ jeˬ miˇ neh naw ma˰ nah ga-ehˇ tiˬ jeˬ-iˬ maˬ mˇ ni jawˇ te ' lehˇ aˬ yaw˰ naˇ haˬ-euˬ meh .
40020007	' Tsawˇ haˬ tiˬ g'aˬ-iˬ nga ma˰-ahˇ gaˇ bi mˇ-eu lehˇ maˬ poˆ le-euˬ miˇ neh , heu lo˰-ehˇ jawˇ lu˰-eu ma ' lehˇ aˬ yaw˰ ma˰ ehˇ-eu meh . ' Toˆ-ehˇ ngeuˇ naˇ , naw ma˰ jiˇ ngaˬ-euˬ aˬ ga˰ yaˇ kmˇ-ahˇ iˇ-awˇ gaˇ mˇ-iˇ-awˬ ' lehˇ , tsawˇ haˬ k'oeˇ deuˬ-ahˇ aˬ yaw˰ ehˇ nehˬ-euˬ meh .
40020008	" Uˬ ci˰ ci˰ le ngeh , aˬ ga˰ yaˇ kmˇ-euˬ yaw sahˇ g'aˬ , aˬ ga˰ yaˇ kmˇ la˰ k'oeˇ gaˇ mˇ gaˇ aˬ yui˰ geu˰-awˇ bi haw bi pyaˆ-euˬ g'aˬ-ahˇ kuˇ-awˇ ehˇ nehˬ-eu , ' Gaˇ mˇ le-euˬ tsawˇ haˬ deuˬ-ahˇ kuˇ-awˇ g'aˬ gaˇ poeˬ bi˰ nehˬ-awˬ . Jeˬ nah nah saˬ mˇ le-euˬ deuˬ-ahˇ jeˬ huˬ bi˰-awˇ , jeˬ hu hu saˬ mˇ le-euˬ deuˬ-ahˇ bi˰ saˬ saˬ-awˬ . '
40020009	Uˬ ci˰ paw kuiˬ dzaˇ za˰ dzaˇ bi˰ ngeh yamˬ-ahˇ hawˇ-eu mˇ le-euˬ deuˬ-ahˇ , tiˬ g'aˬ-ahˇ pyuˇ maˇ byaˆ tiˬ byaˆ bi˰-euˬ meh .
40020010	Aˬ cawˬ jeˬ hu mˇ le-euˬ deuˬ g'aˬ gaˇ poeˬ yuˇ-eu lehˇ laˇ ngeh , aˬ yaw˰ ma˰ aˬ cawˬ myaˆ maˬ tseˇ za dzehˬ teh˰-a lehˇ noeˬ-euˬ meh . Ehˇ k'aw˰ , aˬ yaw˰ ma˰ g'eh , tiˬ g'aˬ-euˬ pyuˇ maˇ byaˆ tiˬ byaˆ za-euˬ teh˰ meh .
40020011	Aˬ yaw˰ ma˰-ahˇ g'aˬ gaˇ poeˬ bi˰ nehˬ ngeh , aˬ ga˰ yaˇ kmˇ yaw sahˇ g'aˬ-ahˇ aˬ yaw˰ ma˰ g'awˬ mya jeˬ toˇ-eu meh .
40020012	' Jeˬ nah nah saˬ oe-awˇ mˇ le-euˬ deuˬ naˬ liˬ tiˬ la˰ mˇ-euˬ teh˰ meh . Nga ma˰-aˬ , nah ga-ehˇ nahˇ tsaˇ law˰ law˰-ehˇ mˇ-euˬ ma . Ehˇ k'aw˰ , nawˇ g'aˬ gaˇ poeˬ bi˰ la˰ ngeh , tiˬ kawˆ myaˆ ni teh˰-ehˇ bi˰ la˰-eu nga ' lehˇ ehˇ-eu meh .
40020013	" Tsawˇ haˬ k'oeˇ deuˬ la˰ k'oeˇ tiˬ g'aˬ-ahˇ , aˬ ga˰ yaˇ kmˇ yaw sahˇ g'aˬ heu lo˰-ehˇ ehˇ k'o˰ nehˬ-euˬ meh . ' Naw ma˰-ahˇ ngaˇ mehˇ shuiˇ shuiˇ-euˬ maˬ ngeuˇ . Tiˬ nah-euˬ g'aˬ gaˇ poeˬ pyuˇ maˇ byaˆ tiˬ byaˆ sawˇ-awˇ mˇ-eu g'aˇ duˬ naw ma˰ nui ma tsaˬ-euˬ meh .
40020014	Nymˬ-mˇ naw ma˰-euˬ g'aˬ gaˇ poeˬ yuˇ-awˇ g'o˰-iˇ-awˬ . Mˇ saˬ saˬ le-euˬ tsawˇ haˬ heu deuˬ-ahˇ k'aw˰ , naw ma˰-ahˇ bi˰-euˬ myaˆ ni ngaˇ bi˰ maw˰-eu nui ma ahˇ-eu ma .
40020015	Ngaˬ-euˬ pyuˇ ngaˇ noeˬ-euˬ lo˰-ehˇ maˬ bi˰ k'mˬ ta loˇ . Ngaˇ aˬ cawˬ-ahˇ g'awˬ mya ni bi˰ maw˰-eu nui ma ahˇ gaˇ naw ma˰ myaˆ naˆ-eu nya loˇ ' lehˇ ehˇ nehˬ-euˬ meh .
40020016	" K'oeˇ gaˇ duˇ ni , heu ziˇ-ahˇ aˬ cawˬ mehˬ hu jawˇ-eu tsawˇ haˬ-aˬ , aˬ kaˇ kaˇ ziˇ-ahˇ aˬ cawˬ mehˬ nah ya jawˇ-awˇ , heu ziˇ-ahˇ aˬ cawˬ mehˬ nah jawˇ-eu tsawˇ haˬ-aˬ , aˬ kaˇ kaˇ ziˇ-ahˇ aˬ cawˬ mehˬ hu ya jawˇ teh˰-a . "
40020017	Yeˬsuˇ Yeˬluˇsaˬlehˬ meuˬ-ahˇ le lu˰ ngeh , aˬ yaw˰-euˬ zaˬ lahˇ deuˬ-ahˇ sheuˬ ceuˆ-awˇ cah-eu la˰ k'oeˇ , aˬ cawˬ maˬ bi gaˬ ni heu lo˰-ehˇ ehˇ nehˬ-euˬ meh .
40020018	" Naˇ haˬ sheˇ . Aˬ dui ma˰ Yeˬluˇsaˬlehˬ meuˬ-ahˇ le lu˰-eu ma . K'oeˇ gaˇ , Tsawˇhaˬ-euˬ Zaˬmaˇ-ahˇ , piˇ ma aˬ yui˰ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ-euˬ aˬ la˰ la˰ k'oeˇ aˬ cawˬ a nehˬ-awˇ , aˬ yaw˰ ya shiˇ ni aˬ cawˬ yaˇ k'aˬ daˇ teh˰-a .
40020019	K'oeˇ naˇ , Miˬyehˇ-ahˇ maˬ siˬ nya-eu aˬ cawˬ tsawˇ jeuˬ-euˬ aˬ la˰ la˰ k'oeˇ a nehˬ-awˇ , aˬ yaw˰-ahˇ yehˬ bawˬ sehˇ lu-ehˇ bi ehˇ niˇ g'a-awˇ , yahˬ caˆ neh bi jui˰-awˇ , la˰ ya˰ k'oeˇ taˆ bi ta˰ seh˰ teh˰-a . Ehˇ k'aw˰ , smˬ nah byah laˇ naˇ , Miˬyehˇ aˬ yaw˰-ahˇ paˇ bi g'o˰ deh˰ laˇ teh˰-a . "
40020020	K'oeˇ naˇ , Zeˬbeˬdehˇ-euˬ miˬ zaˬ-aˬ , aˬ yaw˰-euˬ aˬ li nyiˬ li sheuˬ-awˇ , aˬ nya˰ nmˇ g'aˇ duˬ tiˬ jeˬ paˬ shaˇ-eu lehˇ , Yeˬsuˇ-euˬ mehˬ shi pawˬ tsui˰ pawˬ dmˬ dmˬ-euˬ meh .
40020021	Yeˬsuˇ aˬ yaw˰-ahˇ ehˇ nehˬ-eu , " Nawˇ aˬ jeˬ shaˇ maw˰ te . " Aˬ yaw˰ ehˇ-eu , " Nawˇ sahˬ paˬ keuˆ leˇ ngeh , ngaˬ li heu nyiˬ li-ahˇ , nawˬ-euˬ aˇ maˇ paw tiˬ g'aˬ bi nuiˇ-awˇ , aˇ caˇ paw tiˬ g'aˬ bi nuiˇ ma lehˇ , ngaˬ-ahˇ tiˬ poˆ ehˇ tsehˆ nehˬ la˰-awˬ . "
40020022	Aˬ nya˰ nmˇ-ahˇ Yeˬsuˇ ehˇ nehˬ-eu , " Naw nya˰ nmˇ shaˇ-eu jeˬ-ahˇ naw nya˰ nmˇ maˬ siˬ nya-a . Ngaˇ dawˇ-eu lehˇ g'eh-eu shaˬ zahˬ na˰-eu k'mˬ maˬ-ahˇ naw nya˰ nmˇ dawˇ coeˇ ma loˇ . " Aˬ nya˰ nmˇ ehˇ-eu , " Dawˇ coeˇ ma . "
40020023	Yeˬsuˇ ehˇ-eu , " Naw nya˰ nmˇ ngaˬ-euˬ k'mˬ maˬ-ahˇ aˬ diˇ aˬ maˇ dawˇ teh˰-a . Ehˇ k'aw˰ , ngaˬ-euˬ aˇ maˇ paw hawˇ-eu aˇ caˇ paw bi nuiˇ-eu tsawˇ haˬ-ahˇ ngaˇ tseˇ geu˰-eu aˬ kawˬ-aˬ maˬ jaˆ . Nuiˇ duˬ k'oeˇ deuˬ-aˬ , ngaˬ Da neh lehˬ hmˬ taˬ-euˬ tsawˇ haˬ deuˬ g'aˇ duˬ meh . "
40020024	K'oeˇ lo˰-ehˇ ehˇ gaˇ zaˬ lahˇ nui deuˬ tseˇ g'aˬ ya gaˬ ngeh , aˬ nya˰ nmˇ-ahˇ nui ma pehˇ-eu meh .
40020025	K'oeˇ miˇ neh , aˬ yaw˰ ma˰ dawˬ tawˆ lu˰-ahˇ Yeˬsuˇ kuˇ uiˬ-awˇ , heu lo˰-ehˇ ehˇ nehˬ-euˬ meh . " Aˬ cawˬ tsawˇ jeuˬ-euˬ sahˬ paˬ sahˬ ma deuˬ-aˬ , miˇ k'ahˬ zaˬ deuˬ k'oeˇ taˆ zuiˆ-eu baoˬ jaˆ-awˇ , aˬ yui˰ aˬ tsu geu˰-awˇ uˆ lahˇ-eu deuˬ k'aw˰ , yawˬ ha k'aˇ noeˬ-euˬ lo˰-ehˇ uˆ lahˇ-eu baoˬ tiˬ byah ni jaˆ meh .
40020026	Ehˇ k'aw˰ , naw ma˰ k'oeˇ lo˰-ehˇ maˬ ya geu˰-a . Naw ma˰ la˰ k'oeˇ , aˬ cawˬ naˆ maˬ tseˇ huiˬ maw˰ mahˇ maw˰-eu g'aˬ-aˬ , aˬ cawˬ-euˬ myawˬ k'ehˇ ya g'oˆ teh˰-a .
40020027	Naw ma˰ la˰ k'oeˇ aˬ cawˬ k'oeˇ taˆ aˬ yui˰ aˬ tsu geu˰ maw˰-eu g'aˬ-aˬ , aˬ cawˬ-euˬ zaˬ k'aˆ ya geu˰ teh˰-a .
40020028	Tsawˇhaˬ-euˬ Zaˬmaˇ k'aw˰ , aˬ cawˬ neh bi mˇ cu-eu g'aˇ duˬ oe-euˬ maˬ ngeuˇ-a . Aˬ cawˬ g'aˇ duˬ mˇ le-euˬ uˬ ta˰ , tsawˇ haˬ g'awˬ mya ni-ahˇ ka k'o˰-eu g'aˇ duˬ shiˇ dah le-eu lehˇ oe-euˬ meh . "
40020029	Yeˬsuˇ hawˇ-eu aˬ yaw˰-euˬ zaˬ lahˇ deuˬ Yeˬliˇkoˇ meuˬ-ahˇ neh doˆ-iˇ ngeh , aˬ yaw˰ ma˰-euˬ mehˬ nah tsawˇ haˬ aˇ ma˰ ma˰ ma caw teh lu˰-eu meh .
40020030	Gaˇ ma gaˇ dzeˇ nuiˇ lu˰-eu myaˆ beh˰ nyiˬ g'aˬ , Yeˬsuˇ iˇ lu˰-eu teˇ saˇ gaˬ-awˇ , " Daˬbiˇ-euˬ Zaˬmaˇ-oˇ , nga nya˰-ahˇ g'awˬ shaˬ gaˬ nehˬ la˰-awˬ " lehˇ guˇ-eu meh .
40020031	Tsawˇ haˬ aˇ ma˰ ma˰ ma k'oeˇ deuˬ aˬ yaw˰ nya˰-ahˇ dehˬ-awˇ , ciˬ cuˇ ni jawˇ-awˬ lehˇ ehˇ nehˬ-euˬ meh . Ehˇ k'aw˰ , aˬ yaw˰ nya˰ maˬ naˇ haˬ-ehˇ , " Daˬbiˇ-euˬ Zaˬmaˇ-oˇ , nga nya˰-ahˇ g'awˬ shaˬ gaˬ nehˬ la˰-awˬ " lehˇ , yaw beh poˆ naˇ maˬ tseˇ guˇ k'aˆ laˇ-euˬ meh .
40020032	Yeˬsuˇ naˬ leˇ-awˇ , aˬ yaw˰ nya˰-ahˇ kuˇ-awˇ ehˇ nehˬ-eu , " Naw nya˰ g'aˇ duˬ ngaˇ aˬ jeˬ bi jahˇ nehˬ maw˰-eu nya . "
40020033	Aˬ yaw˰ nya˰ ehˇ-eu , " Sahˬpaˬ-oˇ , nga nya˰-euˬ myaˆ nuiˆ mawˇ laˇ ni bi jahˇ nehˬ maw˰ miˇ-a . "
40020034	Aˬ yaw˰ nya˰-ahˇ Yeˬsuˇ g'awˬ shaˬ haw gaˬ-awˇ , myaˆ nuiˆ-ahˇ toeˬ ciˆ nehˬ ngeh , aˬ yaw˰ nya˰-euˬ myaˆ nuiˆ tiˬ poˆ teh˰-ehˇ mawˇ laˇ-awˇ , aˬ yaw˰-euˬ mehˬ nah caw teh g'eh-euˬ meh .
40021001	Yeˬsuˇ hawˇ-eu aˬ yaw˰-euˬ zaˬ lahˇ deuˬ Yeˬluˇsaˬlehˬ meuˬ dawˬ peh cah keuˆ la˰-awˇ , Saˬloˬ gawˬ jawˬ-ahˇ jaˆ-eu Behˬpaˇgeˬ pu-ahˇ laˇ keuˆ lu˰ ngeh , zaˬ lahˇ nyiˬ g'aˬ-ahˇ Yeˬsuˇ k'ehˇ-awˇ , mehˬ hu paw bi le-euˬ meh .
40021002	Zaˬ lahˇ k'oeˇ nyiˬ g'aˬ-ahˇ , aˬ yaw˰ heu lo˰-ehˇ ehˇ nehˬ-euˬ meh . " Naw nya˰-euˬ mehˬ hu jaˆ-eu pu k'oeˇ pu-ahˇ le-awˬ . Mahˬ tahˬ laˆ tiˬ ma pa˰ taw˰ taˬ-awˇ , mahˬ tahˬ laˆ zaˬ dawˬ peh jawˇ lu˰ gaˇ ya mawˇ teh˰-a . Aˇ caˆ puiˇ-awˇ , ngaˇ jawˇ gaˇ tsahˇ la˰-awˬ .
40021003	Tsawˇ haˬ tiˬ g'aˬ na tiˬ jeˬ paˬ ehˇ laˇ naˇ , ' Sahˬpaˬ loˬ-eu meh ' lehˇ ehˇ nehˬ-awˬ . K'oeˇ lo˰-ehˇ ehˇ nehˬ naˇ , dawˬ poˆ maˬ poˆ ni yaw kawˇ-ehˇ bi tsahˇ la˰ teh˰-a . "
40021004	Miˬyehˇ g'aˇ duˬ ngehˬ dah-eu tsawˇ haˬ neh ehˇ taˬ-euˬ dawˬ heu deuˬ byah laˇ ni , k'oeˇ lo˰-ehˇ pyeu˰ laˇ-euˬ meh .
40021005	" Haw yawˬ , nawˬ-euˬ sahˬ paˬ , nawˇ jawˇ gaˇ oe meh lehˇ , Ziˇoˬ-ahˇ ehˇ gaˬ-awˬ . Aˬ yaw˰ nui nahˬ nui yu ahˇ-awˇ , mahˬ tahˬ laˆ-ahˇ dziˬ-awˇ oe meh . Tahˬ laˆ mahˬ ma-euˬ zaˬ pyeu˰-eu , tahˬ laˆ zaˬ-ahˇ dziˬ le˰-euˬ meh . "
40021006	Zaˬ lahˇ k'oeˇ nyiˬ g'aˬ le-awˇ , Yeˬsuˇ neh ehˇ nehˬ-euˬ lo˰-ehˇ jahˇ leˇ-euˬ meh .
40021007	Mahˬ tahˬ laˆ k'oeˇ nyiˬ ma zaˬ-ahˇ aˬ yaw˰ ma˰ tsahˇ le˰-awˇ , nyiˬ mawˬ lu˰ k'oeˇ taˆ mehˬ tsoeˬ lehˆ k'awˬ daˆ nehˬ-awˇ , Yeˬsuˇ bi dziˬ-euˬ meh .
40021008	Tsawˇ haˬ g'awˬ mya ni gaˇ ma-ahˇ mehˬ tsoeˬ lehˆ k'awˬ-awˇ , tiˬ paˆ na deuˬ aˇ bawˇ uˬ pyaˬ ngawˬ k'eh˰-awˇ , gaˇ ma-ahˇ k'awˬ nehˬ-euˬ meh .
40021009	Yeˬsuˇ-euˬ mehˬ hu paw hawˇ-eu , mehˬ nah paw cah lu˰-eu tsawˇ haˬ aˇ ma˰ k'oeˇ deuˬ , heu lo˰-ehˇ guˇ-eu meh . " Daˬbiˇ-euˬ Zaˬmaˇ-ahˇ ja ceuˬ-awˬ . SahˬpaˬMiˬyehˇ-euˬ tsawˇ myahˇ uˬ moˆ oe-euˬ g'aˬ-ahˇ , Miˬyehˇ guiˬ lahˬ bi˰ lu˰-uˇ . Miˬyehˇ-ahˇ jaˬ ceuˬ-awˬ . "
40021010	Yeˬsuˇ Yeˬluˇsaˬlehˬ meuˬ-ahˇ uˇ leˇ ngeh , meuˬ meuˬ lah-ehˇ law˰ g'a-awˇ ehˇ-eu , " Tsawˇ haˬ teu g'aˬ aˬ suˇ g'aˬ-a . "
40021011	Tsawˇ haˬ aˇ ma˰ k'oeˇ ma˰ ehˇ k'o˰ nehˬ-eu , " Tsawˇ haˬ heu g'aˬ-aˬ , Yeˬsuˇ lehˇ kuˇ-eu , Gaˬliˬlehˇ miˇ k'ahˬ Naˬzaˬlehˇ meuˬ-ahˇ jawˇ-eu Miˬyehˇ g'aˇ duˬ ngehˬ dah-eu g'aˬ meh . "
40021012	Uˬ duˬ tahˬ nymˇ nymˇ ma la˰ k'oeˇ Yeˬsuˇ uˇ leˇ-awˇ , ahˬ ta˰ zeuˇ ta˰ lu˰-eu tsawˇ haˬ dawˬ tawˆ lu˰-ahˇ teh doˆ-euˬ meh . Pyuˇ dawˬ paˇ-eu tsawˇ haˬ deuˬ-euˬ hawˬ jeh hawˇ-eu , lawˇ-eu shehˇ-eu yaˇ miˇ k'aˬ k'oeˬ ahˬ-eu tsawˇ haˬ deuˬ-euˬ nuiˇ mahˬ deuˬ , aˬ yaw˰ ngawˬ dzeh nehˬ-euˬ meh .
40021013	Tsawˇ haˬ k'oeˇ deuˬ-ahˇ aˬ yaw˰ ehˇ nehˬ-eu , " ' Ngaˬ-euˬ Uˬ duˬ tahˬ nymˇ nymˇ ma-ahˇ guiˬ lahˬ shaˇ-eu nymˇ lehˇ kuˇ teh˰-a ' lehˇ , Miˬyehˇ neh ehˇ taˬ-euˬ gaˇ kawˆ Jaˇli˰ la˰ k'oeˇ bo˰ taˬ-euˬ meh . Ehˇ k'aw˰ , Uˬ duˬ tahˬ nymˇ nymˇ ma heu smˇ k'oeˬ tahˇ joe-euˬ baˇ shmˇ duˬ pyeu˰-iˇ ni naw ma˰ jahˇ lu˰-eu ngaˇ . "
40021014	Myaˆ beh˰ hawˇ-eu kuiˇ shiˇ la˰ shiˇ deuˬ Uˬ duˬ tahˬ nymˇ nymˇ ma-ahˇ Yeˬsuˇ jawˇ gaˇ laˇ-awˇ bi laˆ taˬ-euˬ meh .
40021015	Yeˬsuˇ zahˬ leˇ paˬ-ehˇ g'eh-eu jeˬ mˇ-awˇ , " Daˬbiˇ-euˬ Zaˬmaˇ-ahˇ ja ceuˬ-awˬ " lehˇ zaˬ deuˬ guˇ lu˰ gaˇ , piˇ ma aˬ yui˰ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ ya mawˇ ngeh , nui ma pehˇ laˇ-euˬ meh .
40021016	K'oeˇ miˇ neh , aˬ yaw˰ ma˰ Yeˬsuˇ-ahˇ ehˇ-eu , " Zaˬ teu deuˬ aˬ jeˬ guˇ lu˰-eu nawˬ-ahˇ maˬ gaˬ laˇ nya loˇ . " Yeˬsuˇ ehˇ-eu , " Ngaˇ gaˬ lu˰ ma . ' Zaˬ yaw nyiˇ deuˬ hawˇ-eu zaˬ nahˬ deuˬ tiˬ byah tiˬ lo˰ ja ceuˬ nya laˇ ni , nawˇ mehˬ nehˬ tsoˆ nehˬ-euˬ meh ' lehˇ ehˇ taˬ-euˬ jaˇ li˰ dawˬ kawˬ-ahˇ naw ma˰ tiˬ poˆ-iˬ maˬ gui haw-aˬ loˇ . "
40021017	K'oeˇ naˇ , aˬ yaw˰ ma˰ jawˇ gaˇ neh Yeˬsuˇ doˆ-iˇ-awˇ , Yeˬluˇsaˬlehˬ meuˬ-ahˇ neh Beˬtaˬniˇ pu-ahˇ iˇ-awˇ , k'oeˇ gaˇ uˬ ci˰ ya˰-euˬ meh .
40021018	Yawˬ nah yawˬ uˬ shawˬ yaw na˰-ehˇ , Yeˬluˇsaˬlehˬ meuˬ-ahˇ Yeˬsuˇ g'o˰ leˇ ngeh , hawˬ meh˰ meh˰ laˇ-euˬ meh .
40021019	Gaˇ ma gaˇ dzeˇ deh˰-eu siˬ guˬ aˇ bawˇ tiˬ bawˇ mawˇ-awˇ haw-iˇ ngeh , aˇ siˬ maˬ siˬ ni aˇ pa˰ teh˰-ehˇ mehˇ lu˰ gaˇ ya mawˇ-euˬ meh . " Aˬ kaˇ naˇ , nawˇ aˇ siˬ tiˬ jawˇ-iˬ maˬ paˇ siˬ le-aˇ " lehˇ , siˬ guˬ aˇ bawˇ k'oeˇ bawˇ-ahˇ Yeˬsuˇ ehˇ nehˬ ngeh , aˇ bawˇ k'oeˇ tiˬ poˆ teh˰-ehˇ nyoeˬ-iˇ koˆ-iˇ-euˬ meh .
40021020	Zaˬ lahˇ deuˬ k'oeˇ gaˇ ya mawˇ ngeh , zahˬ dui dui leˇ-awˇ ehˇ-eu , " Siˬ guˬ aˇ bawˇ teu bawˇ nyoeˬ-iˇ k'oˆ-iˇ-eu aˇ naˆ naˆ-ehˇ kawˇ-eu nga . "
40021021	Yeˬsuˇ ehˇ-eu , " Ngaˇ naw ma˰-ahˇ maˇ jawˆ ni ehˇ nehˬ nyaˇ . Naw ma˰ jah-eu nui ma ahˇ-awˇ , poˆ poˆ laˆ laˆ-ehˇ maˬ noeˬ naˇ , ngaˬ neh siˬ guˬ aˇ bawˇ heu bawˇ-ahˇ jahˇ nehˬ-euˬ lo˰-ehˇ , naw ma˰ k'aw˰ jahˇ nya teh˰-a . K'oeˇ naˆ teh˰-ehˇ maˬ ngeuˇ-a siˬ . Gawˬ jawˬ heu jawˬ-ahˇ ' Teuˆ diˇ laˇ-awˇ iˬ ma laˆ shaˆ-ahˇ ga pu˰-iˇ-awˬ ' lehˇ naw ma˰ ehˇ nehˬ ngeh , gawˬ jawˬ heu jawˬ iˬ ma laˆ shaˆ-ahˇ ga pu˰-iˇ teh˰-a .
40021022	Naw ma˰ jah-eu nui ma ahˇ naˇ , naw ma˰ guiˬ lahˬ k'aˇ shaˇ-eu jeˬ za teh˰-a . "
40021023	Yeˬsuˇ Uˬ duˬ tahˬ nymˇ nymˇ ma-ahˇ g'o˰ uˇ leˇ-awˇ mehˬ lu˰ tsoˆ lu˰ ngeh , piˇ ma aˬ yui˰ deuˬ hawˇ-eu aˬ yui˰ aˬ tsu deuˬ aˬ yaw˰ jawˇ gaˇ laˇ-awˇ ehˇ-eu , " Nawˇ aˬ gaˇ-euˬ baoˬ-ahˇ g'oe-awˇ teu lo˰-ehˇ mˇ te . Aˬ suˇ g'aˬ neh nawˬ-ahˇ baoˬ bi˰ la˰ taˬ . "
40021024	Aˬ yaw˰ ma˰-ahˇ Yeˬsuˇ ehˇ nehˬ-eu , " Ngaˇ g'eh naw ma˰-ahˇ tiˬ dawˬ naˇ haˬ la . Ngaˬ neh naˇ haˬ-euˬ dawˬ-ahˇ naw ma˰ ehˇ k'o˰ nehˬ la˰ naˇ , ngaˇ aˬ gaˇ-euˬ baoˬ-ahˇ g'oe-awˇ heu lo˰-ehˇ mˇ lu˰-eu gaˇ kawˆ , naw ma˰-ahˇ ngaˇ ehˇ nehˬ ma .
40021025	Yoˇhaˬ iˇ cu˰ shawˇ-eu k'oeˇ , aˬ gaˇ-euˬ baoˬ za-awˇ shawˇ ta . Miˬyehˇ neh bi shawˇ taˬ loˇ . Tsawˇ haˬ neh bi shawˇ taˬ loˇ . " K'oeˇ ngeh , aˬ yaw˰ ma˰ yaw kaˬ heu lo˰-ehˇ ja-eu meh . " Aˬ dui ma˰ aˬ joˆ-ehˇ ehˇ paˬ nga . ' Miˬyehˇ neh bi shawˇ-euˬ meh ' lehˇ ehˇ naˇ , ' Toˆ-ehˇ maˇ-iˬ , naw ma˰ aˬ jeˬ miˇ neh Yoˇhaˬ-ahˇ maˬ jah te ' lehˇ aˬ yaw˰ ehˇ laˇ teh˰-a .
40021026	' Tsawˇ haˬ neh bi shawˇ-euˬ meh ' lehˇ paˇ ehˇ lawˬ naˇ k'aw˰ , tsawˇ haˬ aˇ ma˰ k'oeˇ deuˬ-ahˇ aˬ dui guˆ paˬ-ehˇ paˇ g'eh-eu meh . Aˬ jeˬ miˇ neh ehˇ naˇ , Yoˇhaˬ-aˬ , Miˬyehˇ g'aˇ duˬ ngehˬ dah-eu tsawˇ haˬ meh lehˇ aˬ yaw˰ ma˰ jah duˬ taˬ-euˬ meh . "
40021027	K'oeˇ miˇ neh , aˬ yaw˰ ma˰ Yeˬsuˇ-ahˇ ehˇ k'o˰ nehˬ-eu , " Nga ma˰ maˬ siˬ nya nya . " Aˬ yaw˰ ma˰-ahˇ Yeˬsuˇ ehˇ nehˬ-eu , " Toˆ-ehˇ ngeuˇ naˇ , ngaˇ aˬ gaˇ-euˬ baoˬ-ahˇ g'oe-awˇ heu lo˰-ehˇ mˇ lu˰-eu gaˇ kawˆ , naw ma˰-ahˇ ngaˇ maˬ ehˇ nehˬ . "
40021028	Yeˬsuˇ paˇ ehˇ-eu , " Naw ma˰ aˬ joˆ-ehˇ noeˬ-eu nya . Tsawˇ haˬ tiˬ g'aˬ aˬ li nyiˬ li jawˇ-eu meh . Aˬ li aˬ yui˰ g'aˬ jawˇ gaˇ aˬ yaw˰ iˇ-awˇ , ' Aˬ li-oˇ , iˬ nah aˬ ga˰ yaˇ kmˇ-ahˇ gaˇ mˇ-iˇ de ' lehˇ k'ehˇ-euˬ meh .
40021029	Aˬ li k'oeˇ li , ' Ngaˇ maˬ iˇ ' lehˇ ehˇ-eu meh . Ehˇ k'aw˰ , aˬ yaw˰ noeˬ paˇ-awˇ , mˇ-iˇ-euˬ meh .
40021030	K'oeˇ naˇ , aˬ li aˬ nyiˇ g'aˬ jawˇ gaˇ aˬ yaw˰ paˇ iˇ-awˇ , aˬ yui˰ g'aˬ-ahˇ k'ehˇ-euˬ lo˰-ehˇ k'ehˇ-iˇ ngeh , ' Ngaˇ iˇ ma da-oˇ ' lehˇ ehˇ-eu meh . Ehˇ k'aw˰ , maˬ iˇ ni jawˇ-euˬ meh .
40021031	Aˬ li k'oeˇ nyiˬ li , aˬ geuˬ g'aˬ aˬ da-euˬ nui k'ahˇ mˇ-euˬ nga . " Aˬ yaw˰ ma˰ ehˇ-eu , " Aˬ yui˰ g'aˬ meh . " Aˬ yaw˰ ma˰-ahˇ Yeˬsuˇ ehˇ nehˬ-eu , " Ngaˇ naw ma˰-ahˇ maˇ jawˆ ni ehˇ nehˬ nyaˇ . Kawˬ ta˰-eu tsawˇ haˬ deuˬ hawˇ-eu meh maˬ laˇ deuˬ , naw ma˰-euˬ aˬ hu Miˬyehˇ Miˇk'ahˬ-ahˇ ya uˇ leˇ meh .
40021032	Aˬ jeˬ miˇ neh ehˇ naˇ , Yoˇhaˬ naw ma˰ jawˇ gaˇ oe-awˇ , yaw tsaˬ yaw dawˇ gaˇ ma mehˬ nehˬ le-euˬ k'aw˰ , naw ma˰ aˬ yaw˰-ahˇ maˬ jah-a . Ehˇ k'aw˰ , kawˬ ta˰-eu tsawˇ haˬ deuˬ hawˇ-eu meh maˬ laˇ deuˬ , aˬ yaw˰-ahˇ jah-euˬ meh . Aˬ yaw˰ ma˰ k'oeˇ lo˰-ehˇ jah gaˇ naw ma˰ ya mawˇ k'aw˰ , naw ma˰ nui ma maˬ paˇ-ehˇ , aˬ yaw˰-ahˇ maˬ jah-a .
40021033	Yeˬsuˇ ehˇ-eu , " Yaw jeˬ ma jeˬ yawˬ hmˬ yawˬ-ahˇ paˇ naˇ haˬ sheˇ . Baw leˬ tiˬ g'aˬ jawˇ-eu meh . Aˬ yaw˰ aˬ ga˰ ga˰ yaˇ tiˬ yaˇ yaˇ-awˇ , yaˇ kmˇ mˇ jawˬ-awˇ , aˬ ga˰ dzaˇ uiˇ nawˬ-eu duˬ k'ahˬ k'ahˬ-awˇ , lo˰-eu nymˇ goˇ tiˬ nymˇ tsoˆ taˬ-euˬ meh . K'oeˇ naˇ , yaˬ kmˇ mˇ-eu deuˬ-ahˇ mˇ paˆ bi paˆ ya˰-awˇ , yawˬ k'ahˬ yawˬ miˇ yawˬ-ahˇ iˇ-euˬ meh .
40021034	Aˬ ga˰ aˇ siˬ pyaˆ yamˬ tsaˬ laˇ ngeh , yaˇ kmˇ mˇ paˆ paˆ-eu deuˬ jawˇ gaˇ aˬ yaw˰-euˬ zaˬ k'aˆ deuˬ-ahˇ k'ehˇ g'eh-awˇ , aˬ yaw˰-ahˇ o˰-eu aˬ ga˰ aˇ siˬ bi pi laˬ-iˇ-euˬ meh .
40021035	Aˬ ga˰ yaˇ kmˇ mˇ paˆ paˆ-eu deuˬ neh aˬ yaw˰-euˬ zaˬ k'aˆ k'oeˇ deuˬ-ahˇ nyeh˰-awˇ , tiˬ g'aˬ-ahˇ diˬ-awˇ , tiˬ g'aˬ-ahˇ seh˰-awˇ , tiˬ g'aˬ-ahˇ k'aˬ lo neh biˬ-euˬ meh .
40021036	Aˬ ga˰ yaˇ kmˇ-euˬ yaw sahˇ k'oeˇ g'aˬ , yaw beh poˆ myaˆ maˬ tseˇ zaˬ k'aˆ paˇ k'ehˇ g'eh-euˬ meh . K'oeˇ ngeh poˆ k'aw˰ , aˬ yaw˰ ma˰ neh yaw beh poˆ lo˰-ehˇ paˇ bi jahˇ-euˬ meh .
40021037	Aˇ saˬ saˬ ngeh poˆ jawˇ , ' Ngaˬ li-ahˇ maˇ diˇ-aˬ , aˬ yaw˰ ma˰ yaw zeu baw-eu yaw duˬ baw teh˰-a ' lehˇ ehˇ-awˇ , aˬ yaw˰-euˬ aˬ li-ahˇ k'ehˇ g'eh-euˬ meh .
40021038	Ehˇ k'aw˰ , aˬ ga˰ yaˇ kmˇ mˇ paˇ paˆ-eu deuˬ aˬ li k'oeˇ g'aˬ-ahˇ ya mawˇ ngeh , heu lo˰-ehˇ ehˇ-eu meh . ' Heu g'aˬ-aˬ , aˬ ga˰ yaˇ kmˇ yaw sahˇ-euˬ aˬ li ngaˇ . Oe-awˬ , aˬ yaw˰-ahˇ seh˰ kaˇ-euˇ . Aˬ yaw˰-ahˇ o˰-eu jeˬ biˇ deuˬ aˬ dui ma˰ za teh˰-a . '
40021039	K'oeˇ naˇ , aˬ yaw˰ ma˰ aˬ yaw˰-ahˇ nyeh˰-awˇ , aˬ ga˰ yaˇ kmˇ la˰ nyiˇ biˬ doˆ-awˇ seh˰-euˬ meh .
40021040	Aˬ ga˰ yaˇ kmˇ-euˬ yaw sahˇ k'oeˇ g'aˬ oe ngeh jawˇ , yaˇ kmˇ mˇ-eu k'oeˇ deuˬ-ahˇ aˬ joˆ-ehˇ jahˇ nehˬ nmˇ . "
40021041	Aˬ yaw˰ ma˰ ehˇ-eu , " Haiˬ-eu tsawˇ haˬ k'oeˇ deuˬ-ahˇ aˬ yaw˰ seh˰-eu yaw duˬ baw teh˰-a . K'oeˇ naˇ , aˇ yamˬ tsaˬ laˇ ngeh yaw sahˇ g'aˬ-ahˇ o˰-eu shaˬ bymˇ bi˰ k'o˰-eu siˬ nya-eu aˬ ga˰ yaˇ kmˇ mˇ paˆ paˆ-eu tsawˇ haˬ yawˬ deuˬ yawˬ-ahˇ , aˬ ga˰ yaˇ kmˇ paˇ bi mˇ paˆ teh˰-a . "
40021042	Aˬ yaw˰ ma˰-ahˇ Yeˬsuˇ ehˇ nehˬ-eu , " Jaˇli˰ la˰ k'oeˇ heu lo˰-ehˇ ehˇ taˬ-euˬ naw ma˰ tiˬ jawˇ-iˬ maˬ gui haw-aˬ loˇ . ' Nymˇ gawˬ-eu deuˬ maˬ geu˰ nahˇ-ehˇ , ba˰ dzeh taˬ-euˬ k'aˬ lo k'oeˇ siˬ , k'aˬ lo dawˬ tawˆ maˬ tseˇ poeˬ-eu , la˰ coeˇ lo zi˰ pyeu˰ laˇ-euˬ meh . SahˬpaˬMiˬyehˇ neh jahˇ-euˬ k'oeˇ , aˇ naˆ ni zahˬ leˇ duˬ jaˆ nga . '
40021043	" K'oeˇ miˇ neh , naw ma˰-ahˇ ngaˇ ehˇ nehˬ nyaˇ . Miˬyehˇ Miˇk'ahˬ naw ma˰-euˬ la˰-ahˇ neh yuˇ doˆ-awˇ , yaw tsaˬ yaw dawˇ jeˬ mˇ-eu tsawˇ jeuˬ tiˬ jeuˬ-ahˇ a nehˬ teh˰-a . "
40021045	Piˇ ma aˬ yui˰ deuˬ hawˇ-eu Paˬliˬsehˇ deuˬ , Yeˬsuˇ yaw jeˬ ma jeˬ ja gaˇ gaˬ-awˇ , aˬ yaw˰ ma˰ gaˇ kawˆ ehˇ-eu nya lehˇ noeˬ siˬ-euˬ meh .
40021046	K'oeˇ miˇ neh , aˬ yaw˰ ma˰ aˬ yaw˰-ahˇ nyeh˰-eu lehˇ leh jeh-euˬ meh . Ehˇ k'aw˰ , Yeˬsuˇ-ahˇ Miˬyehˇ g'aˇ duˬ ngehˬ dah-eu tsawˇ haˬ meh lehˇ jah lu˰-eu tsawˇ haˬ aˇ ma˰ k'oeˇ deuˬ-ahˇ aˬ yaw˰ ma˰ guˆ-eu meh .
40022001	Yeˬsuˇ yaw jeˬ ma jeˬ ja-awˇ , aˬ yaw˰ ma˰-ahˇ heu lo˰-ehˇ paˇ ehˇ nehˬ-euˬ meh .
40022002	" Mˬtaˆ Miˇk'ahˬ-aˬ , heu lo˰-ehˇ duˇ-eu meh . Sahˬ paˬ tiˬ g'aˬ aˬ yaw˰-euˬ aˬ li oeˇ mˇ baˇ-eu bawˬ-iˬ g'eh-eu g'aˇ duˬ , lehˬ hmˬ-euˬ meh .
40022003	Aˬ yaw˰-euˬ zaˬ k'aˆ deuˬ-ahˇ pyehˬ g'eh-awˇ , oeˇ mˇ baˇ-eu bawˬ-iˬ-ahˇ bi laˇ-eu g'aˇ duˬ kuˇ taˬ-euˬ tsawˇ haˬ deuˬ-ahˇ bi kuˇ laˬ-iˇ-euˬ meh . Ehˇ k'aw˰ , aˬ yaw˰ ma˰ maˬ laˇ-a .
40022004	Zaˬ k'aˆ yawˬ deuˬ yawˬ-ahˇ aˬ yaw˰ paˇ pyehˬ g'eh-awˇ , ' Dzaˬ byawˇ lehˬ hmˬ dah taˬ-euˬ ma . Mawˇ neˇ mawˇ gaw deuˬ hawˇ-eu , cu tsuˇ taˬ-euˬ jeˬ zaˬ deuˬ seh˰-awˇ , yawˬ jeˬ na lu˰ laˆ dah jiˇ taˬ-euˬ ma . Oeˇ mˇ baˇ-eu bawˬ-iˬ-ahˇ laˇ-awˬ ' lehˇ paˇ bi kuˇ-iˇ-euˬ meh .
40022005	Ehˇ k'aw˰ , kuˇ taˬ-euˬ tsawˇ haˬ k'oeˇ deuˬ kuˇ-euˬ gaˇ tiˬ paw˰-iˬ maˬ taˬ huiˬ ni , tiˬ paˆ na deuˬ yaˇ ngeh iˇ-awˇ , tiˬ paˆ na deuˬ jeˬ ga˰ ga˰-iˇ-euˬ meh .
40022006	Tiˬ paˆ na deuˬ-aˬ , aˬ yaw˰-euˬ zaˬ k'aˆ k'oeˇ deuˬ-ahˇ nyeh˰-awˇ , yehˬ bawˬ sehˇ lu-ehˇ jahˇ-awˇ seh˰-euˬ meh .
40022007	K'oeˇ ngeh jawˇ , sahˬ paˬ k'oeˇ g'aˬ nui ma pehˇ laˇ-awˇ , aˬ yaw˰-euˬ guiˇ ma˰ pyehˬ g'eh-awˇ , aˬ yaw˰-euˬ zaˬ k'aˆ deuˬ-ahˇ seh˰-euˬ tsawˇ haˬ k'oeˇ deuˬ-ahˇ bi seh˰-awˇ , aˬ yaw˰ ma˰-euˬ meuˬ-ahˇ miˬ dzaˬ bi keuˬ dzeh-euˬ meh .
40022008	K'oeˇ naˇ , aˬ yaw˰-euˬ zaˬ k'aˆ deuˬ-ahˇ aˬ yaw˰ ehˇ nehˬ-eu , ' Oeˇ mˇ baˇ-eu dah laˇ-euˬ meh . Ehˇ k'aw˰ , kuˇ taˬ-euˬ tsawˇ haˬ deuˬ oeˇ mˇ baˇ-eu bawˬ-iˬ heu-ahˇ laˇ-eu maˬ geuˇ nga .
40022009	K'oeˇ miˇ neh , gaˇ jawˬ doe ni iˇ-awˇ , k'aˇ mawˇ le-eu tsawˇ haˬ deuˬ-ahˇ , oeˇ mˇ baˇ-eu bawˬ-iˬ g'eh gaˇ laˇ-awˬ lehˇ kuˇ laˬ-iˇ-awˬ . '
40022010	K'oeˇ ngeh , zaˬ k'aˆ deuˬ gaˇ jawˬ doe ni iˇ-awˇ , k'aˇ tahˬ puˬ le-eu tsawˇ haˬ deuˬ-ahˇ , tsawˇ muiˬ tsawˇ doeˇ maˬ tseˇ ni , oeˇ mˇ baˇ-eu sehˬ g'awˆ tiˬ byah ni kuˇ uiˬ la˰-euˬ meh .
40022011	" Sahˬ paˬ k'oeˇ g'aˬ uˇ le-awˇ , daˬ yah deuˬ-ahˇ haw le ngeh , oeˇ mˇ baˇ gaˇ laˇ ngeh ya dm-eu mehˬ tsoeˬ maˬ dm taˬ-euˬ tsawˇ haˬ tiˬ g'aˬ-ahˇ haw mawˇ-euˬ meh .
40022012	' Cawˬ-oˇ , oeˇ mˇ baˇ gaˇ k'aˇ laˇ-eu tsawˇ haˬ deuˬ ya dm-eu mehˬ tsoeˬ maˬ dm ni , nawˇ heu gaˇ aˬ joˆ-ehˇ laˇ uˇ-awˇ jawˇ te ' lehˇ sahˬ paˬ aˬ yaw˰-ahˇ naˇ haˬ k'aw˰ , tsawˇ haˬ k'oeˇ g'aˬ dawˬ maˬ tmˇ-a .
40022013	' Aˬ yaw˰-ahˇ kuiˇ cu˰ la˰ cuˬ cu˰-awˇ , la˰ nyiˇ paw yaw zahˇ-ahˇ ba˰ dzeh-awˬ . K'oeˇ gaˇ aˬ yaw˰ ngoeˇ ngoeˇ-ehˇ , seuˬ teu˰ teu˰-ehˇ shaˬ lu˰-uˇ . ' lehˇ , zaˬ k'aˆ k'oeˇ deuˬ-ahˇ sahˬ paˬ ehˇ nehˬ-euˬ meh .
40022014	" Kuˇ-euˬ tsawˇ haˬ yaw myaˬ k'aw˰ , tseˇ doˆ-euˬ tsawˇ haˬ ui cuiˆ teh˰ meh . "
40022015	K'oeˇ naˇ , Paˬliˬsehˇ deuˬ doˆ-iˇ-awˇ , Yeˬsuˇ dawˬ bi ngehˬ bahˬ ni , dawˬ lahˇ ju k'mˇ-eu g'aˇ duˬ bawˬ dzaˬ-euˬ meh .
40022016	Aˬ yaw˰ ma˰-euˬ zaˬ lahˇ tiˬ paˆ na deuˬ hawˇ-eu , Heˬloˆ aˇ muˇ-ahˇ uˇ-eu tsawˇ haˬ tiˬ paˆ na deuˬ-ahˇ , Yeˬsuˇ jawˇ gaˇ aˬ yaw˰ ma˰ pyehˬ g'eh-euˬ meh . Aˬ yaw˰ ma˰ ehˇ-eu , " Saˬ laˬ-oˇ , nawˇ-aˬ , dawˇ coe ni ehˇ-eu tsawˇ haˬ meh lehˇ nga ma˰ siˬ nya ma . Tsawˇ haˬ zaˬ-euˬ myaˆ pyawˬ-ahˇ nawˇ maˬ haw-eu uˬ ta˰ , aˬ cawˬ noeˬ doeˇ laˇ gaˇ nawˇ maˬ yahˇ ni , tsawˇ haˬ zaˬ g'aˇ duˬ Miˬyehˇ-euˬ nui k'ahˇ aˬ joˆ-ehˇ jaˆ-eu gaˇ kawˆ , dawˇ coe ni mehˬ-eu meh .
40022017	Teu miˇ neh , nawˇ aˬ joˆ-ehˇ noeˬ-eu gaˇ kawˆ nga ma˰-ahˇ tiˬ poˆ ehˇ nehˬ la˰ sheˇ . Loˇmaˆ sahˬ paˬ-ahˇ kawˬ doˆ nehˬ-eu k'oeˇ , aˬ dui-euˬ Zahˇ dawˬ k'o˰ dawˬ-ahˇ bahˬ meh loˇ , maˬ bahˬ-a loˇ . "
40022018	Ehˇ k'aw˰ , aˬ yaw˰ ma˰ yaw doeˇ jahˇ maw˰-eu nui ma la˰ g'o˰ ahˇ gaˇ Yeˬsuˇ siˬ nya-awˇ ehˇ-eu , " Aw˰-a˰ tahˬ k'oˬ-ahˇ duˇ-eu tsawˇ haˬ deuˬ-oˇ , aˬ jeˬ miˇ neh naw ma˰ ngaˬ-ahˇ lahˇ ju k'mˇ pa˰-eu lehˇ leh jeh te .
40022019	Kawˬ ta˰ gaˇ bi˰-eu pyuˇ maˇ byaˆ tiˬ byaˆ hehˇ la˰ haw sheˇ . " K'oeˇ ngeh , aˬ yaw˰ ma˰ aˬ yaw˰-ahˇ pyuˇ maˇ byaˆ tiˬ byaˆ bi˰ nehˬ-euˬ meh .
40022020	Aˬ yaw˰ ma˰-ahˇ aˬ yaw˰ ehˇ-eu , " Heu gaˇ ahˇ-eu heu aˬ suˇ g'aˬ-euˬ aˇ baˇ nga . Heu gaˇ bo˰ taˬ-euˬ heu aˬ suˇ g'aˬ-euˬ tsawˇ myahˇ nga . "
40022021	Aˬ yaw˰ ma˰ ehˇ-eu , " Loˇmaˆ sahˬ paˬ-euˬ aˇ baˇ hawˇ-eu tsawˇ myahˇ nga . " Yeˬsuˇ aˬ yaw˰ ma˰-ahˇ ehˇ nehˬ-eu , " Toˆ-ehˇ ngeuˇ naˇ , Loˇmaˆ sahˬ paˬ-euˬ myawˬ Loˇmaˆ sahˬ paˬ-ahˇ bi˰-awˇ , Miˬyehˇ-euˬ myawˬ Miˬyehˇ-ahˇ bi˰-awˬ . "
40022022	Dawˬ k'oeˇ dawˬ-ahˇ aˬ yaw˰ ma˰ ya gaˬ ngeh , zahˬ leˇ jiˇ-awˇ , Yeˬsuˇ jawˇ gaˇ neh doˆ-iˇ-euˬ meh .
40022023	K'oeˇ ngeh nah , shiˇ-euˬ tsawˇ haˬ deuˬ maˬ g'o˰ deh˰ laˇ nya-aˇ lehˇ ehˇ-eu Saˬduˬgehˇ deuˬ Yeˬsuˇ jawˇ gaˇ laˇ-awˇ , heu lo˰-ehˇ naˇ haˬ-euˬ meh .
40022024	" Saˬ laˬ-oˇ , Moˇseˬ neh ehˇ taˬ-euˬ heu lo˰-ehˇ jaˆ-eu meh . ' Tsawˇ haˬ tiˬ g'aˬ zaˬ maˬ jawˇ le mi naˆ-ehˇ shiˇ naˇ , aˬ yaw˰-euˬ tsui˰ maˬ ya bi dahˬ-iˇ-eu g'aˇ duˬ , aˬ yaw˰-euˬ miˬ zaˬ-ahˇ aˬ yaw˰-euˬ aˬ nyiˇ paˇ ya bi sheuˬ meh ' lehˇ ehˇ taˬ-euˬ meh .
40022025	Nga ma˰ nehˬ-ehˇ mehˇ nmˇ shi˰ g'aˬ jawˇ-eu meh . Aˬ yui˰ yui˰ saˬ g'aˬ miˬ zaˬ sheuˬ-awˇ , zaˬ maˬ jawˇ le mi naˆ-ehˇ shiˇ-euˬ meh . K'oeˇ naˇ , aˬ nyiˇ g'aˬ aˬ yaw˰-euˬ miˬ zaˬ-ahˇ paˇ sheuˬ-euˬ meh .
40022026	K'oeˇ g'aˬ k'aw˰ , zaˬ maˬ jawˇ le mi naˆ-ehˇ paˇ shiˇ-euˬ meh . Mehˇ nmˇ tiˬ g'aˬ saˇ-iˬ tiˬ g'aˬ , shi˰ g'aˬ-ahˇ keuˆ ni k'oeˇ lo˰-ehˇ shiˇ jiˇ-euˬ meh .
40022027	Aˇ saˬ saˬ laˇ ngeh , zaˬ miˬ zaˬ k'oeˇ g'aˬ k'aw˰ shiˇ-euˬ meh .
40022028	Shiˇ-euˬ tsawˇ haˬ deuˬ g'o˰ deh˰ laˇ ngeh nah , shi˰ mehˇ nmˇ lu˰-ahˇ dahˬ dzaˬ-iˇ-euˬ zaˬ miˬ zaˬ k'oeˇ g'aˬ , aˬ geu g'aˬ-euˬ miˬ zaˬ geu˰ nmˇ . "
40022029	Aˬ yaw˰ ma˰-ahˇ Yeˬsuˇ ehˇ nehˬ-eu , " Naw ma˰ lehˬ dui dui meh . Aˬ jeˬ miˇ neh ehˇ naˇ , naw ma˰ Jaˇli˰ maˬ siˬ nya-a .
40022030	Shiˇ-euˬ tsawˇ haˬ dawˬ tawˆ lu˰ g'o˰ deh˰ laˇ ngeh nah , mˬ taˆ g'aˬ k'ehˇ lo˰-ehˇ pyeu˰-awˇ , sheuˬ dahˬ dzaˬ-eu maˬ paˇ baw meh .
40022031	Shiˇ-euˬ tsawˇ haˬ deuˬ g'o˰ deh˰ laˇ-eu gaˇ kawˆ-ahˇ ta˰ leˇ-awˇ , Miˬyehˇ neh naw ma˰-ahˇ ehˇ taˬ-euˬ dawˬ , naw ma˰ tiˬ jawˇ-iˬ maˬ gui haw-aˬ loˇ .
40022032	' Ngaˇ-aˬ , Aˬbyaˬhaˬ-euˬ Miˬyehˇ , Iˇtsaˆ-euˬ Miˬyehˇ , Yaˬkoˆ-euˬ Miˬyehˇ ma ' lehˇ , aˬ yaw˰ ehˇ-eu meh . Aˬ yaw˰-aˬ , deh˰ lu˰-eu tsawˇ haˬ deuˬ-euˬ Miˬyehˇ meh . Shiˇ-euˬ tsawˇ haˬ deuˬ-euˬ Miˬyehˇ maˬ ngeuˇ-a . "
40022033	Yeˬsuˇ k'oeˇ lo˰-ehˇ ehˇ gaˇ tsawˇ haˬ aˇ ma˰ ma˰ ma ya gaˬ ngeh , aˬ yaw˰ mehˬ nehˬ tsoˆ nehˬ gaˇ zahˬ dui dui leˇ-euˬ meh .
40022034	Yeˬsuˇ-euˬ mehˬ shi Saˬduˬgehˇ deuˬ dawˬ maˬ ngehˬ doˆ nya-ehˇ ciˬ cuˇ ni pyeu˰-iˇ jiˇ-euˬ gaˇ kawˆ Paˬliˬsehˇ deuˬ ya gaˬ ngeh , cawˬ gm-awˇ oe-euˬ meh .
40022035	Aˬ yaw˰ ma˰-euˬ aˇ muˇ la˰ k'oeˇ ahˇ-eu Zahˇ dawˬ k'o˰ dawˬ mehˬ-eu saˬ laˬ tiˬ g'aˬ , Yeˬsuˇ dawˬ bi ngehˬ bahˬ ni , dawˬ lahˇ ju k'mˇ-eu lehˇ leh jeh-eu meh .
40022036	Aˬ yaw˰ ehˇ-eu , " Saˬ laˬ-oˇ , Zahˇ dawˬ k'o˰ dawˬ dawˬ tawˆ lu˰ la˰ k'oeˇ , aˬ cawˬ naˆ maˬ tseˇ huiˬ dzehˬ-eu aˬ geu dawˬ-a . "
40022037	Yeˬsuˇ ehˇ-eu , " ' Nawˬ-euˬ nui ma dawˬ tawˆ lu˰ , nawˬ-euˬ sa˰ laˇ dawˬ tawˆ lu˰ , nawˬ-euˬ nui noeˬ nui duˇ dawˬ tawˆ lu˰ , nawˬ-euˬ Miˬyehˇ pyeu˰-eu SahˬpaˬMiˬyehˇ-ahˇ gaˬ-awˬ . '
40022038	Dawˬ heu dawˬ-aˬ , aˬ cawˬ naˆ maˬ tseˇ huiˬ-eu zahˇ dawˬ k'o˰ dawˬ yaw beh dawˬ meh .
40022039	Aˬ cawˬ naˆ maˬ tseˇ huiˬ-eu nyiˬ dawˬ tiˬ dawˬ-aˬ , ' Yawˬ haˇ yawˬ ha gaˬ-eu lo˰-ehˇ , yawˬ ha dawˬ peh jawˇ-eu tsawˇ haˬ-ahˇ gaˬ-awˬ ' lehˇ ehˇ-eu k'oeˇ dawˬ meh .
40022040	Moˇseˬ-euˬ Zahˇ dawˬ k'o˰ dawˬ dawˬ tawˆ lu˰ hawˇ-eu , Miˬyehˇ g'aˇ duˬ ngehˬ dah-eu deuˬ neh k'aˇ mehˬ k'aˇ tsoˆ-euˬ dawˬ tawˆ lu˰ , zahˇ dawˬ k'o˰ dawˬ heu nyiˬ dawˬ la˰ k'oeˇ ahˇ leˇ jiˇ-euˬ meh . "
40022041	Paˬliˬsehˇ deuˬ uiˬ leˇ-awˇ jawˇ gaˇ , Yeˬsuˇ heu lo˰-ehˇ naˇ haˬ-euˬ meh .
40022042	" Ka li gaˇ kawˆ naw ma˰ aˬ joˆ-ehˇ noeˬ te . Aˬ suˇ g'aˬ-euˬ zaˬ nga lehˇ noeˬ te . " Aˬ yaw˰ ma˰ ehˇ-eu , " Daˬbiˇ-euˬ aˬ li meh . "
40022043	Yeˬsuˇ ehˇ-eu , " Toˆ-ehˇ ngeuˇ naˇ , aˬ yaw˰-ahˇ ' Sahˬpaˬ ' lehˇ kuˇ-eu g'aˇ duˬ , aˬ jeˬ miˇ neh Yaw sahˇ Miˬyehˇ neh Daˬbiˇ-ahˇ bi noeˬ doˆ-awˇ , heu lo˰-ehˇ bi ehˇ-euˬ ta .
40022044	' Nawˬ-ahˇ muiˇ-eu tsawˇ haˬ deuˬ-ahˇ , nawˬ-euˬ aˬ kuiˇ pehˬ zaˬ uˬ moˆ , ngaˇ maˬ nyeh˰ uiˬ jiˇ k'oeˇ keuˆ ni , ngaˬ-euˬ aˇ maˇ paw nuiˇ-awˬ lehˇ , Ngaˬ-euˬ Sahˬ paˬ kuˇ hawˇ kamˇ-ahˇ , Sahˬ paˬ Miˬyehˇ ehˇ nehˬ-euˬ meh . '
40022045	K'oeˇ miˇ neh , Daˬbiˇ-euˬ mawˇ do aˬ yaw˰-ahˇ ' Sahˬpaˬ ' lehˇ kuˇ-euˬ ngeuˇ naˇ , Daˬbiˇ-euˬ zaˬ aˬ joˆ-ehˇ pyeu˰ nya ta . "
40022046	K'oeˇ ngeh , tsawˇ haˬ tiˬ g'aˬ-iˬ Yeˬsuˇ-ahˇ dawˬ maˬ ngehˬ k'o˰ nya ni tsoˆ leˇ jiˇ-euˬ meh . K'oeˇ ngeh nah neh naˇ , tsawˇ haˬ tiˬ g'aˬ-iˬ aˬ yaw˰-ahˇ dawˬ tiˬ dawˬ-iˬ maˬ paˇ naˇ haˬ leˇ peuˬ ni pyeu˰-iˇ-euˬ meh .
40023001	K'oeˇ naˇ , tsawˇ haˬ aˇ ma˰ ma˰ ma hawˇ-eu a˰ yaw˰-euˬ zaˬ lahˇ deuˬ-ahˇ Yeˬsuˇ heu lo˰-ehˇ ehˇ nehˬ-euˬ meh .
40023002	" Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ-aˬ , Moˇseˬ-euˬ Zahˇ dawˬ k'o˰ dawˬ-ahˇ dawˬ tsui˰ yuˇ doˆ-eu aˬ kawˬ-aˬ za taˬ-euˬ tsawˇ haˬ deuˬ meh .
40023003	K'oeˇ miˇ neh , aˬ yaw˰ ma˰ k'aˇ ehˇ-eu yawˬ jeˬ na lu˰-ahˇ , naw ma˰ naˇ haˬ-awˇ ya caw teh meh . Ehˇ k'aw˰ , aˬ yaw˰ ma˰ mˇ gaˇ shaˇ gaˇ naw ma˰ taˬ dzaw geu˰ . Aˬ jeˬ miˇ neh ehˇ naˇ , aˬ yaw˰ ma˰ mehˬ-eu tsoˆ-eu lo˰-ehˇ , aˬ yaw˰ ma˰ maˬ mˇ maˬ shaˇ-a .
40023004	Maˬ pi coeˇ-eu k'aˆ behˆ , aˬ cawˬ-ahˇ aˬ yaw˰ ma˰ ciˬ pi-awˇ , aˬ yaw˰ ma˰-aˬ , la˰ noeˇ tiˬ noeˇ neh teh˰-ehˇ k'aw˰ , caw dehˬ caw toˆ nehˬ maw˰-eu nui ma maˬ ahˇ-a .
40023005	Aˬ yaw˰ ma˰ k'aˇ mˇ k'aˇ shaˇ-eu yawˬ jeˬ na lu˰ , aˬ cawˬ haw mawˇ ni mˇ-eu meh . Aˬ yaw˰ ma˰-euˬ naˇ k'awˇ hawˇ-eu la˰ du-ahˇ pa˰ taw˰ taˬ-euˬ , Jaˇli˰ aˇ deuˆ bo˰ myahˬ taˬ-euˬ shaˬ k'oˆ pawˬ behˆ k'oeˇ deuˬ aˇ naˆ ni gu˰ huiˬ taˬ-euˬ nga lehˇ haw sheˇ . Aˬ yaw˰ ma˰-euˬ pehˇ k'ahˬ pehˇ dahˬ-ahˇ tso˰-eu dawˬ sheuˇ aˇ mah ni ahˇ nga lehˇ haw sheˇ .
40023006	Bawˬ-iˬ g'eh ngeh , aˬ cawˬ taˬ huiˬ-eu nuiˇ duˬ-ahˇ aˬ yaw˰ ma˰ nuiˇ maw˰-awˇ , uˬ duˬ tahˬ nymˇ la˰ k'oeˇ aˬ cawˬ taˬ huiˬ-eu nuiˇ mahˬ-ahˇ nuiˇ maw˰-eu meh .
40023007	Lehˆ lehˆ kawˆ doe ni cah ngeh , aˬ cawˬ yaw zeu baw-eu la˰ k'oeˇ dawˬ ngehˬ cawˬ nehˬ gaˇ geu˰ maw˰-awˇ , ' saˬ laˬ ' lehˇ bi kuˇ maw˰-eu meh .
40023008	Naw ma˰-ahˇ ' saˬ laˬ ' lehˇ taˬ bi kuˇ . Aˬ jeˬ miˇ neh ehˇ naˇ , naw ma˰ dawˬ tawˆ lu˰ mehˇ nmˇ lo˰-ehˇ g'eh-awˇ , sa laˬ tiˬ g'aˬ jawˇ-eu teh˰ meh .
40023009	Miˇ tsaˬ k'oeˇ taˆ jawˇ-eu tsawˇ haˬ tiˬ g'aˬ-ahˇ-iˬ , ' Aˬ da ' lehˇ maˬ ya kuˇ-a . Aˬ jeˬ miˇ neh ehˇ naˇ , naw ma˰-euˬ Aˬ da tiˬ g'aˬ jawˇ-eu teh˰ meh . Aˬ yaw˰-aˬ , mˬ k'oeˇ taˆ jawˇ-eu Aˬ da meh . Naw ma˰-ahˇ ' Aˬ yui˰ aˬ tsu ' lehˇ maˬ ya bi kuˇ-a . Aˬ jeˬ miˇ neh ehˇ naˇ , naw ma˰-euˬ aˬ yui˰ aˬ tsu tiˬ g'aˬ jawˇ-eu teh˰ meh . Aˬ yaw˰-aˬ , Ka li meh .
40023010	Naw ma˰-ahˇ ' Aˬ yui˰ aˬ tsu ' lehˇ maˬ ya bi kuˇ-a . Aˬ jeˬ miˇ neh ehˇ naˇ , naw ma˰-euˬ aˬ yui˰ aˬ tsu tiˬ g'aˬ jawˇ-eu teh˰ meh . Aˬ yaw˰-aˬ , Ka li meh .
40023011	Naw ma˰ la˰ k'oeˇ aˬ cawˬ naˆ maˬ tseˇ huiˬ dzehˬ-eu g'aˬ-aˬ , aˬ cawˬ-euˬ zaˬ k'aˆ ya geu˰ teh˰-a .
40023012	Yawˬ haˇ yawˬ ha taˬ huiˬ-eu tsawˇ haˬ-aˬ , taˬ nyiˇ nehˬ gaˇ ya daˬ-awˇ , yaw haˇ yawˬ ha taˬ nyiˇ-eu tsawˇ haˬ-aˬ , taˬ huiˬ nehˬ-eu jeˬ-ahˇ za teh˰-a .
40023013	" Aw˰-a˰ tahˬ k'oˬ-ahˇ duˇ-eu Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ-oˇ , naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , tsawˇ haˬ zaˬ-euˬ mehˬ shi , Mˬtaˆ Miˇk'ahˬ-ahˇ uˇ leˇ-eu laˇ g'oˆ-ahˇ naw ma˰ g'oˆ sehˬ sehˬ taˬ-awˇ , yawˬ ha maˬ uˇ leˇ-eu uˬ ta˰ , uˇ leˇ-eu lehˇ leh jeh-eu tsawˇ haˬ deuˬ-ahˇ k'aw˰ , naw ma˰ maˬ bi uˇ leˇ-a .
40023015	Aw˰-a˰ tahˬ k'oˬ-ahˇ duˇ-eu Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ-oˇ , naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , naw ma˰-euˬ uˬ duˬ tahˬ-eu zahˇ sahˇ k'o˰ la˰ k'oeˇ tsawˇ haˬ yaw shui˰ tiˬ g'aˬ bi uˇ laˇ-eu g'aˇ duˬ , miˇ k'ahˬ poˆ laˆ cah paˇ-awˇ , laˆ shaˆ nui baˬ iˇ tsehˆ iˇ tsehˆ-ehˇ naw ma˰ leh jeh-eu meh . Ehˇ k'aw˰ , tsawˇ haˬ k'oeˇ g'aˬ-ahˇ naw ma˰ mehˬ paˇ nehˬ g'aˬ ngeh jawˇ , naw ma˰ lo˰-ehˇ shiˬ buiˇ lah ma-ahˇ uˇ leˇ-eu paw , g'aˬ nyiˬ bymˇ paˇ k'aˆ dzehˬ laˇ ni jahˇ nehˬ gaˇ duˇ-eu meh .
40023016	Aˬ cawˬ-ahˇ gaˇ ma mehˬ-eu myaˆ beh˰ deuˬ-oˇ , naw ma˰ ya noeˬ shaˬ dui dui teh˰-a . ' Tsawˇ haˬ tiˬ g'aˬ na , Uˬ duˬ tahˬ nymˇ nymˇ ma-ahˇ g'oe-awˇ kamˬ naˇ , aˬ yaw˰ neh kamˬ-euˬ lo˰-ehˇ maˬ mˇ k'aw˰ , tiˬ jeˬ-iˬ maˬ ngeuˇ-a . Ehˇ k'aw˰ , Uˬ duˬ tahˬ nymˇ nymˇ ma la˰ k'oeˇ jaˆ-eu shuiˇ-ahˇ g'oe-awˇ kamˬ naˇ , aˬ yaw˰ neh k'aˇ kamˬ taˬ-euˬ lo˰-ehˇ maˬ mˇ-ehˇ maˬ g'eh nya-a ' lehˇ naw ma˰ mehˬ-eu meh .
40023017	Myaˆ beh˰ beh˰-eu aˬ dzawˬ aˇ gah deuˬ-oˇ , aˬ geu jeˬ huiˬ dzehˬ ta . Shuiˇ huiˬ dzehˬ ta loˇ . Shuiˇ-ahˇ Miˬyehˇ g'aˇ duˬ bi muiˬ bi shawˇ laˇ-euˬ Uˬ duˬ tahˬ nymˇ nymˇ ma huiˬ dzehˬ ta loˇ .
40023018	' Tsawˇ haˬ tiˬ g'aˬ na , lawˇ duˬ-ahˇ g'oe-awˇ kamˬ naˇ , aˬ yaw˰ neh kamˬ taˬ-euˬ lo˰-ehˇ maˬ mˇ k'aw˰ tiˬ jeˬ-iˬ maˬ ngeuˇ-a . Ehˇ k'aw˰ , lawˇ duˬ k'oeˇ taˆ lawˇ-euˬ jeˬ-ahˇ g'oe-awˇ kamˬ naˇ , aˬ yaw˰ neh kamˬ taˬ-euˬ lo˰-ehˇ maˬ mˇ-ehˇ maˬ g'eh nya-a ' lehˇ , naw ma˰ paˇ mehˬ-eu meh .
40023019	Naw ma˰ aˇ naˆ naˆ-ehˇ myaˆ beh˰ beh˰ te . Aˬ geu jeˬ huiˬ dzehˬ ta . Lawˇ-euˬ jeˬ huiˬ dzehˬ ta loˇ . Lawˇ-euˬ jeˬ-ahˇ Miˬyehˇ g'aˇ duˬ bi muiˬ bi shawˇ laˇ-eu lawˇ duˬ k'oeˇ hmˬ huiˬ dzehˬ ta loˇ .
40023020	K'oeˇ miˇ neh , tsawˇ haˬ tiˬ g'aˬ lawˇ duˬ-ahˇ g'oe-awˇ kamˬ naˇ , lawˇ duˬ hawˇ-eu lawˇ duˬ k'oeˇ taˆ k'aˇ lawˇ taˬ-euˬ jeˬ dawˬ tawˆ lu˰-ahˇ g'oe-awˇ kamˬ-eu meh .
40023021	Uˬ duˬ tahˬ nymˇ nymˇ ma-ahˇ g'oe-awˇ kamˬ naˇ , Uˬ duˬ tahˬ nymˇ nymˇ ma hawˇ-eu k'oeˇ-euˬ la˰ k'oeˇ jawˇ-eu Miˬyehˇ-ahˇ g'oe-awˇ kamˬ-eu meh .
40023022	Tsawˇ haˬ tiˬ g'aˬ na mˬ-ahˇ g'oe-awˇ kamˬ naˇ , Miˬyehˇ-euˬ nuiˇ mahˬ hawˇ-eu , nuiˇ mahˬ k'oeˇ-euˬ k'oeˇ taˆ nuiˇ-eu g'aˬ-ahˇ g'oe-awˇ kamˬ-eu jeˬ pyeu˰-eu meh .
40023023	" Aw˰-a˰ tahˬ k'oˬ-ahˇ duˇ-eu Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ-oˇ , naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , naw ma˰-aˬ , deh ma yaˇ sawˇ , jaˬ gu lu myahˬ , yaˇ sawˇ , heu deuˬ-ahˇ keuˆ ni Miˬyehˇ-ahˇ tseˇ bymˇ tiˬ bymˇ damˬ-eu meh . Ehˇ k'aw˰ , Zahˇ dawˬ k'o˰ dawˬ la˰ k'oeˇ mehˬ taˬ-euˬ huiˬ dui dui-eu dawˬ deuˬ pyeu˰-eu , yaw tsaˬ yaw dawˇ jeˬ , g'awˬ shaˬ gaˬ-eu jeˬ , yaw sui yaw dawˇ jeˬ , heu deuˬ-ahˇ naw ma˰ maˬ caw teh-a . Zahˇ dawˬ k'o˰ dawˬ k'oeˇ deuˬ-ahˇ naw ma˰ naˇ haˬ geu˰-eu uˬ ta˰ , nui deuˬ-ahˇ k'aw˰ maˬ ngehˇ ni caw teh paˬ-ehˇ g'eh-eu meh .
40023024	Gaˇ ma mehˬ-eu myaˆ beh˰ deuˬ-oˇ , naw ma˰ aˬ ga˰ dzaˇ uiˇ dawˇ ngeh , puˬ teˇ muˆ tiˬ mawˇ-iˬ maˬ bi ahˇ ni dzeˇ dzeh-awˇ dawˇ k'aw˰ , law taw mawˇ lah-ehˇ myo˰ ahˇ gaˇ duˇ-eu meh .
40023025	Aw˰-a˰ tahˬ k'oˬ-ahˇ duˇ-eu Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ-oˇ , naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , naw ma˰-euˬ k'mˬ maˬ hawˇ-eu hawˬ g'awˆ deuˬ , la˰ nyiˇ paw yaw muiˬ paˬ-ehˇ joˆ shawˇ taˬ-euˬ k'aw˰ , la˰ k'oeˇ paw-aˬ , nawˬ dzaˬ k'aˆ dzaˬ-eu jeˬ hawˇ-eu , nui k'ahˇ huiˬ-eu la˰ k'oeˇ laˆ za taˬ-euˬ jeˬ tiˬ byah ni ahˇ-eu meh .
40023026	Myaˆ beh˰-ahˇ duˇ-eu Paˬliˬsehˇ deuˬ-oˇ , k'mˬ maˬ-euˬ la˰ k'oeˇ paw leh˰-eu jeˬ-ahˇ jeˬ huˬ joˆ shawˇ-awˬ . K'oeˇ sawˇ miˇ tsa la˰ nyiˇ paw k'aw˰ shawˇ laˇ teh˰-a .
40023027	Aw˰-a˰ tahˬ k'oˬ-ahˇ duˇ-eu Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ-oˇ , naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , naw ma˰-aˬ , la˰ nyiˇ paw haw muiˬ-awˇ , la˰ k'oeˇ paw shaˬ yoeˬ hawˇ-eu yaw bu˰ teh˰-ehˇ ahˇ-eu lu boe leh˰ pyuˇ taˬ-euˬ lmˬ bymˇ-ahˇ duˇ-eu meh .
40023028	K'oeˇ lo˰-ehˇ duˇ ni , aˬ cawˬ mehˬ shi naw ma˰ la˰ nyiˇ paw yaw tsaˬ yaw dawˇ tsawˇ haˬ pyeu˰ k'aw˰ , la˰ k'oeˇ paw jaˬ myaw˰ mehˇ shuiˇ hawˇ-eu iˬ baˇ tiˬ byah ni ahˇ-eu meh .
40023029	" Aw˰-a˰ tahˬ k'oˬ-ahˇ duˇ-eu Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ-oˇ , naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , Miˬyehˇ g'aˇ duˬ ngehˬ dah-eu deuˬ ba˰ pahˬ taˬ-euˬ lmˬ bymˇ-ahˇ naw ma˰ gawˬ muiˬ-awˇ , yaw tsaˬ yaw dawˇ dawˇ-ehˇ deh˰ ya˰-euˬ tsawˇ haˬ deuˬ-euˬ lmˬ bymˇ-ahˇ , haw muiˬ ni naw ma˰ la˰ saˆ-eu meh .
40023030	Naw ma˰-euˬ aˬ poeˬ aˬ bawˇ deuˬ deh˰-euˬ ziˇ-ahˇ naw ma˰ ya deh˰-euˬ law nmˇ-aˬ , aˬ yaw˰ ma˰ lo˰-ehˇ maˬ deh˰ ni , Miˬyehˇ g'aˇ duˬ ngehˬ dah-eu tsawˇ haˬ deuˬ-ahˇ maˬ seh˰ lehˇ naw ma˰ ehˇ-eu meh .
40023031	K'oeˇ miˇ neh , naw ma˰-aˬ , Miˬyehˇ g'aˇ duˬ ngehˬ dah-eu deuˬ-ahˇ seh˰-euˬ tsawˇ haˬ deuˬ-euˬ zaˬ deuˬ uˆ deuˬ ma lehˇ , yawˬ haˇ yawˬ ha saˇ kiˇ kamˬ gaˇ duˇ-eu meh .
40023032	Toˆ-ehˇ ngeuˇ naˇ , naw ma˰-euˬ aˬ poeˬ aˬ bawˇ deuˬ neh mˇ bahˬ ya˰-euˬ jeˬ-ahˇ , naw ma˰ mˇ saˬ mˇ li li-awˬ .
40023033	Aˇ lawˇ uiˇ naˆ-euˬ zaˬ deuˬ-oˇ , shiˬ buiˇ lah ma-ahˇ maˬ ya uˇ-iˇ ni ya dzeuˇ-iˇ ma lehˇ naw ma˰ noeˬ te loˇ .
40023034	Miˬyehˇ g'aˇ duˬ ngehˬ dah-eu deuˬ , zaˬ siˬ tsawˇ gahˇ ahˇ-eu deuˬ hawˇ-eu , saˬ laˬ deuˬ-ahˇ naw ma˰ jawˇ gaˇ bi oe ma lehˇ ngaˇ ehˇ-eu ma . Aˬ yaw˰ ma˰ tiˬ paˆ na deuˬ-ahˇ naw ma˰ seh˰ teh˰-a . Tiˬ paˆ na deuˬ-ahˇ la˰ ya˰ k'oeˇ taˆ ta˰ seh˰-awˇ , tiˬ paˆ na deuˬ-ahˇ uˬ duˬ tahˬ nymˇ la˰ k'oeˇ yahˬ caˆ neh jui˰ teh˰-a . Meuˬ tiˬ meuˬ saˇ-iˬ tiˬ meuˬ doe ni , aˬ yaw˰ ma˰-ahˇ naw ma˰ teh teh˰-a .
40023035	Aˇ saˬ saˬ laˇ ngeh jawˇ , maˬ bahˬ maˬ muˆ-eu tsawˇ haˬ deuˬ-ahˇ seh˰-euˬ baˬ da neh , naw ma˰ k'oeˇ taˆ k'ehˬ-eu k'aˆ-eu jeˬ keuˆ le teh˰-a . Iˬ baˇ maˬ ahˇ-eu Aˬbeˬlaˆ-ahˇ seh˰-euˬ gaˇ neh aˇ dahˬ beh-awˇ , Uˬ duˬ tahˬ nymˇ nymˇ ma hawˇ-eu lawˇ duˬ yaw kaˬ-ahˇ naw ma˰ neh seh˰-euˬ Beˬleˬkiˇ-euˬ aˬ li Zaˬkaˬliˇ-ahˇ keuˆ ni , naw ma˰ neh k'aˇ seh˰-euˬ maˬ bahˬ maˬ muˆ-eu tsawˇ haˬ deuˬ-euˬ shiˬ baˬ da neh , naw ma˰ k'oeˇ taˆ k'ehˬ-eu k'aˆ-eu jeˬ keuˆ le teh˰-a .
40023036	Ngaˇ naw ma˰-ahˇ maˇ jawˆ ni ehˇ nehˬ nyaˇ . Tsawˇ haˬ k'oeˇ deuˬ-ahˇ seh˰-euˬ iˬ baˇ baˬ da neh k'ehˬ-eu k'aˆ-eu k'oeˇ , heu ziˇ-ahˇ keuˆ le teh˰-a .
40023037	" Yeˬluˇsaˬlehˬ-oˇ , Yeˬluˇsaˬlehˬ-oˇ , Miˬyehˇ g'aˇ duˬ ngehˬ dah-eu tsawˇ haˬ deuˬ-ahˇ nawˇ seh˰-awˇ , Miˬyehˇ neh k'ehˇ g'eh le˰-euˬ tsawˇ haˬ deuˬ-ahˇ nawˇ k'aˬ lo neh biˬ-euˬ meh . Ya ciˆ ya ma-euˬ aˬ dahˇ uˬ moˆ ya ciˆ ya zaˬ deuˬ-ahˇ uˆ kaˬ nehˬ-eu lo˰-ehˇ , nawˬ-euˬ zaˬ deuˬ-ahˇ ngaˇ aˇ myaˆ poˆ uˆ kaˬ nehˬ maw˰-eu nga . Ehˇ k'aw˰ , nawˇ ngaˬ-ahˇ k'oeˇ lo˰-ehˇ maˬ bi uˆ kaˬ nehˬ la˰-a .
40023038	Haw taˬ-awˬ . Nawˬ-euˬ Uˬ duˬ tahˬ nymˇ nymˇ ma-ahˇ Miˬyehˇ byehˇ dzeh nehˬ la˰-awˇ , yaw˰ ngeh˰ yaw˰ kuˬ-ehˇ bi jaˆ teh˰-a .
40023039	' SahˬpaˬMiˬyehˇ-euˬ tsawˇ myahˇ uˬ moˆ oe-euˬ g'aˬ guiˬ lahˬ huiˬ lu˰-uˇ ' lehˇ , naw ma˰ ya ehˇ-eu aˇ yamˬ maˬ keuˆ laˇ k'oeˇ keuˆ ni , naw ma˰ ngaˬ-ahˇ maˬ paˇ ya mawˇ meh . "
40024001	Yeˬsuˇ Uˬ duˬ tahˬ nymˇ nymˇ ma-ahˇ neh doˆ-iˇ lu˰ ngeh , aˬ yaw˰-euˬ zaˬ lahˇ deuˬ aˬ yaw˰ jawˇ gaˇ laˇ-awˇ , Uˬ duˬ tahˬ nymˇ nymˇ ma-euˬ lahˇ la˰ k'oeˇ jaˆ-eu nymˇ deuˬ-ahˇ toeˬ mehˬ-euˬ meh .
40024002	Aˬ yaw˰ ma˰-ahˇ Yeˬsuˇ ehˇ nehˬ-eu , " Nymˇ heu deuˬ-ahˇ naw ma˰ mawˇ lu˰ meh . Ngaˇ naw ma˰-ahˇ maˇ jawˆ ni ehˇ nehˬ nyaˇ . Nymˇ k'aˇ gawˬ taˬ-euˬ k'aˬ lo heu deuˬ tiˬ siˬ k'oeˇ taˆ tiˬ siˬ maˬ jaˆ zi˰ nya ni byaˆ-iˇ jiˇ gaˇ keuˆ teh˰-a . "
40024003	Saˬloˬ gawˬ jawˬ-ahˇ Yeˬsuˇ nuiˇ lu˰ ngeh , zaˬ lahˇ deuˬ teh˰-ehˇ aˬ yaw˰ jawˇ gaˇ laˇ-awˇ ehˇ-eu , " Uˬ duˬ tahˬ nymˇ nymˇ ma cawˆ-iˇ-eu aˇ yamˬ k'oeˇ aˬ myah keuˆ le ta lehˇ ehˇ nehˬ la˰ sheˇ . Miˇ tsaˬ heu aˇ saˬ saˬ-eu dawˬ peh peh laˇ-awˇ , nawˇ za˰ le-eu aˇ yamˬ keuˆ le-euˬ nga lehˇ , aˬ jeˬ-ahˇ haw-awˇ ya siˬ nmˇ . "
40024004	Yeˬsuˇ ehˇ-eu , " Tsawˇ haˬ tiˬ g'aˬ-iˬ naw ma˰-ahˇ gaˇ ma maˬ bi sheuˬ bahˬ ni , yaw gahˇ gahˇ-ehˇ deh˰-awˬ .
40024005	Ngaˬ-euˬ g'aˇ duˬ ngehˬ dah le-euˬ ma lehˇ ehˇ-eu tsawˇ haˬ g'awˬ mya ni doˆ le-awˇ , ' Ngaˇ Ka li ma ' lehˇ yawˬ haˇ yawˬ ha ehˇ-eu la˰ k'oeˇ , tsawˇ haˬ g'awˬ mya ni-ahˇ gaˇ ma sheu bahˬ g'eh teh˰-a .
40024006	Dawˬ peh guiˇ deuˆ lu˰-eu teˇ saˇ hawˇ-eu , gaˇ mahˇ kaˬ gaˇ guiˇ deuˆ-eu gaˇ kawˆ naw ma˰-ahˇ gaˬ laˇ teh˰-a . Ehˇ k'aw˰ , naw ma˰ taˬ tsawˬ guˆ-iˇ . K'oeˇ lo˰-ehˇ g'eh-eu jeˬ yaw beh keuˆ le teh˰-a . Ehˇ k'aw˰ , aˇ saˬ saˬ-eu aˇ yamˬ keuˆ le-euˬ maˬ ngeuˇ-a siˬ .
40024007	Miˇ k'ahˬ tiˬ k'ahˬ tiˇ k'ahˬ guiˇ deuˆ-awˇ , tsawˇ jeuˬ tiˬ jeuˬ tiˇ jeuˬ ceh teh˰-a . Meh˰-eu shu˰-eu jeˬ hawˇ-eu miˇ luˆ luˆ-eu jeˬ , yawˬ gaˇ na lu˰ keuˆ le teh˰-a .
40024008	Heu deuˬ dawˬ tawˆ lu˰ , zaˬ baw-eu lehˇ g'eh ngeh , uˬ maˆ naˇ dahˬ beh laˇ-eu lo˰-ehˇ teh˰-a siˬ .
40024009	K'oeˇ naˇ , naw ma˰-ahˇ pa˰-awˇ , bi k'ehˬ bi k'aˆ-eu g'aˇ duˬ hawˇ-eu , bi seh˰-eu g'aˇ duˬ a nehˬ gaˇ ya daˬ teh˰-a . Naw ma˰ ngaˬ-ahˇ jah-eu baˬ ba neh , tsawˇ jeuˬ dawˬ tawˆ lu˰ naw maˬ-ahˇ muiˇ teh˰-a .
40024010	Tsawˇ haˬ g'awˬ mya ni , yawˬ ha-euˬ jah-eu jeˬ-ahˇ byehˇ dzeh teh˰-a . Aˬ yaw˰ ma˰ tiˬ g'aˬ tiˇ g'aˬ saˇ jaˇ puiˬ-awˇ , tiˬ g'aˬ tiˇ g'aˬ muiˇ teh˰-a .
40024011	Miˬyehˇ g'aˇ duˬ ngehˬ dah-eu jaˬ myaw˰ deuˬ g'awˬ mya ni doˆ le-awˇ , tsawˇ haˬ g'awˬ mya ni-ahˇ gaˇ ma sheuˬ bahˬ g'eh teh˰-a .
40024012	Yaw haiˬ jeˬ k'oeˇ lo˰-ehˇ myaˬ laˇ-awˇ , tsawˇ haˬ zaˬ-euˬ g'oeˇ-eu gaˬ-eu jeˬ co˰-iˇ teh˰-a .
40024013	Ehˇ k'aw˰ , aˇ saˬ saˬ ngeh keuˆ ni kamˬ coeˇ-eu tsawˇ haˬ deuˬ ka k'o˰-eu jeˬ za teh˰-a .
40024014	K'oeˇ naˇ , miˇ tsaˬ tahˬ k'awˇ heu doe ni , Miˬyehˇ Miˇk'ahˬ gaˇ kawˆ laˬ k'aˬ cehˇ-eu guiˬ lahˬ dawˬ mehˬ doe teh˰-a . K'oeˇ dzeuˇ ngeh , aˇ saˬ saˬ-eu aˇ yamˬ keuˆ le teh˰-a .
40024015	" Miˬyehˇ g'aˇ duˬ ngehˬ dah-eu Daˬyeˬlaˆ neh ehˇ taˬ-euˬ ' Guˆ dui dui laˇ paˬ-ahˇ g'eh-eu yaw jaw˰ jeˬ'-ahˇ naw ma˰ ya mawˇ teh˰-a . Yaw jaw˰ jeˬ k'oeˇ , muiˬ-eu shawˇ-eu jawˇ duˬ-ahˇ ka tuˇ taˬ-awˇ jaˆ teh˰-a . " ( Jaˇli˰ gui-eu deuˬ dawˬ heu dawˬ-euˬ dawˬ tsui˰ g'oˆ shaw lu˰-uˇ . )
40024016	" K'oeˇ ngeh , Yuˇdaˆ miˇ k'ahˬ-ahˇ jawˇ-eu tsawˇ haˬ deuˬ gawˬ jawˬ paw ya cehˆ daˆ meh .
40024017	Nymˇ mˬ k'oeˇ taˆ jawˇ lu˰-eu tsawˇ haˬ , nymˇ la˰ k'oeˇ za˰ uˇ-iˇ-awˇ myawˬ laˬ doˆ laˬ-iˇ-eu maˬ dah-aˇ .
40024018	Yaˇ ngeh jawˇ-eu tsawˇ haˬ iˇ kahˇ-ahˇ mehˬ tsoeˬ cehˆ laˬ-iˇ-eu maˬ dah-aˇ .
40024019	Aˇ nah aˇ yamˬ k'oeˇ keuˆ le ngeh , aˬ nyiˇ pi lu˰-eu zaˬ miˬ zaˬ deuˬ hawˇ-eu , zaˬ nahˬ aˬ ma deuˬ shaˬ zahˬ na˰ dui dui teh˰-a .
40024020	Naw ma˰ ya cehˆ-eu aˇ nah aˇ yamˬ k'oeˇ , tsahˬ gaˆ yamˬ hawˇ-eu Jawˇ nah-ahˇ maˬ bi tsaˬ laˇ-eu g'aˇ duˬ , Miˬyehˇ-ahˇ guiˬ lahˬ shaˇ-awˬ .
40024021	Aˬ jeˬ miˇ neh ehˇ naˇ , k'oeˇ ngeh poˆ keuˆ le-eu guˆ-eu gaˆ-eu jeˬ k'oeˇ-aˬ , miˇ tsaˬ tahˬ k'awˇ heu aˇ dahˬ beh ngeh neh k'aˇ keuˆ le dzeuˇ ya˰-euˬ jeˬ hawˇ-eu , aˬ kaˇ k'aˇ keuˆ le-eu jeˬ dawˬ tawˆ lu˰ naˆ maˬ tseˇ , guˆ dui dui laˇ paˬ-ehˇ g'eh-eu meh .
40024022	Ehˇ k'aw˰ , aˇ nah aˇ yamˬ k'oeˇ Miˬyehˇ neh laˆ nymˇ taˬ-euˬ meh . Aˬ yaw˰ neh k'oeˇ lo˰-ehˇ maˬ laˆ nymˇ law nmˇ-aˬ , tsawˇ haˬ tiˬ g'aˬ-iˬ maˬ dzeuˇ-iˇ nya-aˇ . Aˬ yaw˰ neh tseˇ doˆ-euˬ tsawˇ haˬ deuˬ g'aˇ duˬ shaˇ noeˬ-awˇ , aˇ nah aˇ yamˬ k'oeˇ nymˇ le ni aˬ yaw˰ jahˇ-euˬ meh .
40024023	" ' Haw-awˬ . Ka li heu gaˇ jawˇ ngaˇ . K'oeˇ gaˇ jawˇ ngaˇ ' lehˇ , tsawˇ haˬ tiˬ g'aˬ na ehˇ laˇ gaˇ naw ma˰ taˬ jah .
40024024	Aˬ jeˬ miˇ neh ehˇ naˇ , Ka li jaˬ myaw˰ deuˬ hawˇ-eu , Miˬyehˇ g'aˇ duˬ ngehˬ dah-eu jaˬ myaw˰ deuˬ doˆ le teh˰-a . Aˬ yaw˰ ma˰ zahˬ dui dui leˇ paˬ-ehˇ g'eh-eu jeˬ hawˇ-eu , k'aˆ jeˬ-ehˇ g'eh-eu jeˬ mˇ mehˬ-eu la˰ k'oeˇ , g'eh nya naˇ , Miˬyehˇ neh tseˇ doˆ-euˬ tsawˇ haˬ deuˬ-ahˇ k'aw˰ mehˇ shuiˇ shuiˇ tawˆ-awˇ , gaˇ ma sheuˬ bahˬ g'eh teh˰-a .
40024025	Naˇ haˬ-awˬ . Aˇ yamˬ maˬ keuˆ laˇ mi naˇ-ehˇ , gaˇ kawˆ heu deuˬ naw ma˰-ahˇ ngaˇ ehˇ nehˬ taˬ-eu ma .
40024026	" ' Haw le-awˬ . Aˬ yaw˰ bawˇ tsahˬ bawˇ dahˇ-ahˇ jawˇ lu˰ meh ' lehˇ , naw ma˰-ahˇ aˬ cawˬ ehˇ laˇ ngeh , naw ma˰ taˬ iˇ . ' Haw laˇ-awˬ . Aˬ yaw˰ kuˆ lawˆ la˰ k'oeˇ dzuˇ za˰ lu˰ meh ' lehˇ , aˬ cawˬ ehˇ gaˇ naw ma˰ taˬ jah .
40024027	Aˬ jeˬ miˇ neh ehˇ naˇ , Tsawˇhaˬ-euˬ Zaˬmaˇ oe ngeh , nahˇ ma doˆ k'ehˬ paw mˬ myaw˰ myaw˰-eu nahˇ ma ga k'ehˬ paw bya keuˆ-iˇ gaˇ duˇ teh˰-a .
40024028	" Tsawˇ shiˇ k'aˇ ga gaˇ k'aˬ dzeˇ jeˬ shiˇ uiˬ le teh˰-a .
40024029	" Guˆ-eu gaˆ-eu aˇ nah aˇ yamˬ k'oeˇ keuˆ le g'aˬ-euˬ nehˬ-ehˇ , nahˇ ma zahˇ tsui ni pyeu˰-iˇ-awˇ , ba la yaw sheh˰ maˬ paˇ bya-ehˇ , aˬ guiˇ deuˬ mˬ k'oeˇ taˆ neh ga ka le-awˇ , mˬ k'oeˇ taˆ-euˬ baoˬ dawˬ tawˆ lu˰ nyeh laˇ yaˇ laˇ jiˇ teh˰-a .
40024030	K'oeˇ ngeh , Tsawˇhaˬ-euˬ Zaˬmaˇ oe lu˰-eu gaˇ kawˆ mˬ k'oeˇ taˆ bi siˬ bi mawˇ teh˰-a . Tsawˇhaˬ-euˬ Zaˬmaˇ mˬ dmˇ dziˬ-awˇ , baoˬ hawˇ-eu yaw sheh˰ k'ahˬ sehˇ tiˬ byah ni oe lu˰ gaˇ ya mawˇ ngeh , miˇ tsaˬ zaˬ deuˬ ngoeˇ teh˰-a .
40024031	Daˇ heh baw-eu teˇ saˇ yaw k'aˆ-ehˇ mahˇ doˆ laˇ-awˇ , aˬ yaw˰-euˬ mˬ taˆ g'aˬ k'ehˇ deuˬ-ahˇ miˇ ma oeˬ coeˇ oeˬ pyawˬ-ahˇ aˬ yaw˰ pyehˬ g'eh-awˇ , mˬ dzeˇ miˇ dzeˇ heu coeˇ k'oeˇ coeˇ doˆ ni jawˇ lu˰-eu aˬ yaw˰ neh tseˇ doˆ-euˬ tsawˇ haˬ deuˬ bi sheuˬ uiˬ la˰ teh˰-a .
40024032	" Siˬ guˬ aˇ bawˇ-ahˇ haw-awˇ , yamˬ law to˰-awˬ . La˰ myaˆ myaˆ laˇ-awˇ baw nmˬ nmˬ doˆ laˇ naˇ , jawˇ la doˆ le meh lehˇ naw ma˰ siˬ nya meh .
40024033	K'oeˇ lo˰-ehˇ duˇ ni , gaˇ kawˆ k'oeˇ deuˬ dawˬ tawˆ lu˰-ahˇ naw ma˰ ya mawˇ ngeh , aˇ yamˬ peh le lu˰-awˇ , laˇ g'oˆ dawˬ peh tah tehˬ le taˬ-euˬ gaˇ kawˆ naw ma˰ siˬ nya-awˬ .
40024034	Nymˬ-mˇ deh˰ lu˰-eu tsawˇ haˬ heu deuˬ maˬ shiˇ jiˇ mi naˆ-ehˇ , k'oeˇ deuˬ dawˬ tawˆ lu˰ keuˆ le teh˰-a lehˇ , naw ma˰-ahˇ ngaˇ maˇ jawˆ ni ehˇ-eu ma .
40024035	Mˬ hawˇ-eu miˇ tsaˬ maˬ jaˆ coeˇ ni ya byoˆ-iˇ teh˰-a . Ehˇ k'aw˰ , ngaˬ-euˬ dawˬ tiˬ jawˇ-iˬ maˬ byoˆ-iˇ-aˇ .
40024036	Aˇ nah aˇ yamˬ k'oeˇ aˬ myah keuˆ le-eu tsawˇ haˬ tiˬ g'aˬ-iˬ maˬ siˬ nya-a . Mˬ taˆ g'aˬ k'ehˇ deuˬ maˬ ehˇ , Zaˬmaˇ maˬ ehˇ , maˬ siˬ nya-a . Aˬda Miˬyehˇ tiˬ g'aˬ teh˰-ehˇ siˬ nya-eu meh .
40024037	Tsawˇhaˬ-euˬ Zaˬmaˇ za˰ le-eu-aˬ , Noˇaˬ-euˬ ziˇ-ahˇ keuˆ le-euˬ jeˬ-ahˇ duˇ teh˰-a .
40024038	Iˇ cu˰ maˬ dahˬ pymˬ dah-euˬ jeˬ hu heu myaˆ nah la˰ k'oeˇ , Noˇaˬ lawˬ la˰ k'oeˇ daˆ uˇ leˇ ngeh nah keuˆ ni , tsawˇ haˬ zaˬ deuˬ dzaˬ byawˬ dawˇ byawˬ-awˇ , sheuˬ dahˬ dzaˬ ta˰-eu maˬ tsehˆ leˇ-a .
40024039	Iˇ cu˰ huiˬ le-awˇ , aˬ yaw˰ ma˰-ahˇ dehˬ dzaˬ g'eh ngeh keuˆ ni , aˬ jeˬ keuˆ le-euˬ aˬ yaw˰ ma˰-ahˇ maˬ siˬ leˇ-a . Tsawˇhaˬ-euˬ Zaˬmaˇ oe ngeh k'aw˰ , k'oeˇ gaˇ duˇ teh˰-a .
40024040	K'oeˇ ngeh , tsawˇ haˬ nyiˬ g'aˬ yaˇ mˬ lu˰ gaˇ , tiˬ g'aˬ-ahˇ Tsawˇhaˬ-euˬ Zaˬmaˇ neh sheuˬ g'eh-awˇ , tiˬ g'aˬ-ahˇ byehˇ ya˰ teh˰-a .
40024041	Zaˬ miˬ zaˬ nyiˬ g'aˬ cehˇ tahˬ tahˬ lu˰ gaˇ , tiˬ g'aˬ-ahˇ sheuˬ g'eh-awˇ , tiˬ g'aˬ-ahˇ byehˇ ya˰ teh˰-a .
40024042	" Naw ma˰-euˬ Sahˬpaˬ aˬ geu ngeh nah oe-eu naw ma˰ maˬ siˬ nya-eu miˇ neh , yaw beuˇ beuˇ-ehˇ jawˇ-awˬ .
40024043	Smˇ k'oeˬ k'oeˬ laˇ-eu aˇ yamˬ-ahˇ nymˇ sahˇ g'aˬ siˬ nya law nmˇ-aˬ , smˇ k'oeˬ-ahˇ iˇ kahˇ la˰ k'oeˇ maˬ bi uˇ keuˆ laˇ ni , yaw beuˇ beuˇ-ehˇ jawˇ-awˇ lo˰ k'mˬ taˬ-eu yaw duˬ baw teh˰-a lehˇ naw ma˰ siˬ nya meh .
40024044	K'oeˇ miˇ neh , naw ma˰ aˬ myah lu˰ lehˬ hmˬ dah taˬ-awˬ . Aˬ jeˬ miˇ neh ehˇ naˇ , naw ma˰ maˬ noeˬ maˬ duˬ-ehˇ jawˇ lu˰ ngeh , Tsawˇhaˬ-euˬ Zaˬmaˇ oe teh˰-a .
40024045	" Saˇ jaˇ zi˰-awˇ noeˬ dahˇ doe-eu zaˬ k'aˆ aˬ geu g'aˬ-a . Aˬ yaw˰-aˬ , zaˬ k'aˆ nui deuˬ-ahˇ aˇ yamˬ tsaˬ tsaˬ ni bi dzaˬ bi dawˇ-awˇ bi haw bi pyaˆ-eu g'aˇ duˬ , baw leˬ neh k'ehˇ taˬ-euˬ zaˬ k'aˆ k'oeˇ g'aˬ meh .
40024046	Baw leˬ g'aˬ g'o˰ le ngeh , zaˬ k'aˆ k'oeˇ g'aˬ k'oeˇ lo˰-ehˇ mˇ mˇ-ehˇ jawˇ-eu ya mawˇ naˇ , zaˬ k'aˆ k'oeˇ g'aˬ aˇ naˆ ni guiˬ lahˬ huiˬ nmˇ .
40024047	Baw leˬ k'oeˇ g'aˬ zaˬ k'aˆ k'oeˇ g'aˬ-ahˇ , aˬ yaw˰-euˬ pyuˇ shuiˇ myawˬ gahˬ dawˬ tawˆ lu˰ k'oeˇ taˆ haw-eu pyaˆ-eu g'aˬ bi geu˰-eu yaw duˬ baw teh˰-a lehˇ , naw ma˰-ahˇ ngaˇ ehˇ-eu ma .
40024048	Ehˇ k'aw˰ , aˬ yaw˰ maˬ muiˬ-eu zaˬ k'aˆ pyeu˰ lawˬ naˇ , ' Ngaˬ-euˬ baw leˬ yaw awˬ awˬ-ehˇ maˬ g'o˰ le-aˇ ' lehˇ , yawˬ haˇ yawˬ ha ehˇ teh˰-a .
40024049	K'oeˇ naˇ , aˬ yaw˰-euˬ cawˬ zaˬ k'aˆ k'oeˇ deuˬ-ahˇ aˬ yaw˰ diˬ-awˇ , dzaˬ yeh˰ dawˇ yeh˰-eu tsawˇ haˬ deuˬ nehˬ-ehˇ dzaˬ byawˬ dawˇ byawˬ byawˬ byawˬ-ehˇ jawˇ naˇ ,
40024050	tiˬ nah keuˆ laˇ ngeh , zaˬ k'aˆ k'oeˇ g'aˬ maˬ noeˬ maˬ duˇ-ehˇ jawˇ gaˇ , baw leˬ g'aˬ g'o˰ keuˆ le teh˰-a .
40024051	K'oeˇ ngeh jawˇ , baw leˬ g'aˬ neh zaˬ k'aˆ k'oeˇ g'aˬ-ahˇ shiˇ taw tehˬ ni diˬ-awˇ , aw˰-aˬ tahˬ k'oˬ-ahˇ duˇ-eu tsawˇ haˬ deuˬ ya mˇ-eu shaˬ zahˬ aˬ yaw˰-ahˇ bi mˇ teh˰-a . K'oeˇ gaˇ , aˬ yaw˰ ngoeˇ-awˇ seuˬ teu˰ teu˰-ehˇ ya jawˇ teh˰-a .
40025001	" Aˇ nah aˇ yamˬ k'oeˇ yamˬ keuˆ le ngeh , Mˬtaˆ Miˇk'ahˬ-aˬ , heu lo˰-ehˇ duˇ teh˰-a . Miˬ zaˬ sheuˬ le-eu k'aˬ dzeˇ zaˬ-ahˇ ha laˬ leˇ-eu g'aˇ duˬ , aˬ buˇ zaˬ guˬ tseˇ g'aˬ yawˬ ha-euˬ tsiˇ k'mˬ ciˬ-awˇ le-euˬ meh .
40025002	Aˬ buˇ zaˬ guˬ k'oeˇ deuˬ-aˬ , yaw lai˰ ngaˬ g'aˬ hawˇ-eu noeˬ dahˇ doe-eu ngaˬ g'aˬ meh .
40025003	Yaw lai˰ k'oeˇ ngaˬ g'aˬ-aˬ , tsiˇ k'mˬ ciˬ g'eh-euˬ k'aw˰ , tsiˇ aˇ dzehˬ maˬ yuˇ g'eh-a .
40025004	Noeˬ dahˇ doe-eu k'oeˇ ngaˬ g'aˬ-aˬ , tsiˇ k'mˬ ciˬ g'eh-awˇ , tsiˇ maˇ tsa˰ k'aw˰ ciˬ g'eh-euˬ meh .
40025005	Miˬ zaˬ sheuˬ le-eu k'aˬ dzeˇ zaˬ k'oeˇ g'aˬ yaw kawˇ-ehˇ maˬ oe keuˆ-eu miˇ neh , aˬ buˇ zaˬ guˬ k'oeˇ deuˬ yu˰ yoeˇ ngeuˇ laˇ-awˇ , yu˰ k'aˆ-euˬ meh .
40025006	" ' Miˬ zaˬ sheuˬ le-eu g'aˬ oe keuˆ-euˬ meh . Ha laˬ laˇ-awˬ ' lehˇ guˇ doˆ laˇ ngeh , sehˇ g'ahˇ ceh laˇ-euˬ meh .
40025007	Aˬ buˇ zaˬ guˬ k'oeˇ tseˇ g'aˬ noeˬ laˇ-awˇ , yawˬ ha-euˬ tsiˇ k'mˬ yawˬ ha laˆ nyehˆ-euˬ meh .
40025008	Yaw lai˰ deuˬ noeˬ dahˇ doe-eu deuˬ-ahˇ ehˇ nehˬ-eu , ' Nga ma˰-ahˇ tsiˇ ui cuiˆ bi˰ la˰ sheˇ . Nga ma˰-euˬ tsiˇ k'mˬ miˆ-iˇ shaw-iˬ meh . '
40025009	Noeˬ dahˇ doe-eu k'oeˇ ngaˬ g'aˬ ehˇ-eu , ' Nga ma˰ g'aˇ duˬ maˬ ngeuˇ naˇ maˬ lo˰ leˇ-eu paˬ . Tsiˇ ahˬ gaˇ iˇ-awˇ zeuˇ laˬ-iˇ-awˬ . '
40025010	K'oeˇ ngeh , aˬ buˇ zaˬ guˬ yaw lai˰ k'oeˇ deuˬ tsiˇ zeuˇ-eu lehˇ doˆ-iˇ-euˬ meh . Aˬ yaw˰ ma˰ iˇ dzeuˇ ngeh , miˬ zaˬ sheuˬ le-eu g'aˬ oe keuˆ-euˬ meh . Lehˬ hmˬ dah taˬ-euˬ aˬ buˇ zaˬ guˬ k'oeˇ ngaˬ g'aˬ-aˬ , aˬ yaw˰ nehˬ-ehˇ oeˇ mˇ baˇ-eu bawˬ-iˬ g'eh gaˇ uˇ leˇ-euˬ meh . K'oeˇ naˇ , laˇ g'oˆ piˬ tehˬ-euˬ meh .
40025011	" K'oeˇ ngeh , aˬ buˇ zaˬ guˬ yaw lai˰ k'oeˇ ngaˬ g'aˬ g'o˰ keuˆ laˇ-awˇ guˇ-eu , ' Sahˬpaˬ-oˇ , Sahˬpaˬ-oˇ , nga ma˰-ahˇ laˇ g'oˆ tiˬ poˆ pah nehˬ la˰ sheˇ . '
40025012	Oeˇ mˇ baˇ le-euˬ g'aˬ ehˇ k'o˰ nehˬ-eu , ' Ngaˇ maˇ jawˆ ni ehˇ-eu ma . Naw ma˰-ahˇ ngaˇ maˬ siˬ'
40025013	" Tsawˇhaˬ-euˬ Zaˬmaˇ za˰ ka le-eu aˇ nah aˇ yamˬ naw ma˰ maˬ siˬ duˬ nya-eu miˇ neh , yaw beuˇ beuˇ-ehˇ deh˰-awˬ .
40025014	" Aˇ nah aˇ yamˬ k'oeˇ yamˬ keuˆ le ngeh . Mˬtaˆ Miˇk'ahˬ-aˬ , heu lo˰-ehˇ duˇ teh˰-a . Tsawˇ haˬ tiˬ g'aˬ gaˇ ma doˆ-iˇ-eu lehˇ g'eh-eu miˇ neh , aˬ yaw˰-euˬ zaˬ k'aˆ deuˬ-ahˇ kuˇ-awˇ , aˬ yaw˰-euˬ pyuˇ shuiˇ myawˬ gahˬ deuˬ-ahˇ bi haw bi pyaˆ ya˰-euˬ meh .
40025015	Yawˬ g'aˬ na lu˰-ahˇ , yawˬ ha-ahˇ k'aˇ geuˇ-eu myaˆ ni a nehˬ ya˰-awˇ bi haw-euˬ meh . Tiˬ g'aˬ-ahˇ-aˬ , shuiˇ maˇ byaˆ ngaˬ heˇ byaˆ , tiˬ g'aˬ-ahˇ-aˬ , nyiˬ heˇ byaˆ , tiˬ g'aˬ-ahˇ-aˬ , tiˬ heˇ byaˆ lehˇ a nehˬ ya˰-awˇ , gaˇ ma doˆ-iˇ-euˬ meh .
40025016	Shuiˇ maˇ byaˆ ngaˬ heˇ byaˆ ha geu˰ taˬ-euˬ g'aˬ-aˬ , tiˬ poˆ teh˰-ehˇ jeˬ ga˰ ga˰-iˇ-awˇ , ngaˬ heˇ byaˆ paˇ ga˰ jeuˬ-euˬ meh .
40025017	K'oeˇ lo˰-ehˇ duˇ ni , nyiˬ heˇ byaˆ ha geu˰ taˬ-euˬ g'aˬ k'aw˰ , nyiˬ heˇ byaˆ paˇ ga˰ jeuˬ-euˬ meh .
40025018	Ehˇ k'aw˰ , tiˬ heˇ byaˆ ha geu˰ taˬ-euˬ g'aˬ-aˬ , miˇ tsaˬ-ahˇ duˬ k'ahˬ k'ahˬ-awˇ , aˬ yaw˰-euˬ baw leˬ neh a nehˬ ya˰-euˬ shuiˇ maˇ byaˆ k'oeˇ deuˬ duˬ pahˬ-awˇ bi jaˆ-euˬ meh .
40025019	" Aˇ nah aˇ yamˬ myahˇ laˇ ngeh , zaˬ k'aˆ k'oeˇ deuˬ-euˬ baw leˬ g'aˬ g'o˰ keuˆ laˇ-awˇ , zaˬ k'aˆ k'oeˇ deuˬ nehˬ-ehˇ pyuˇ sawˇ tsaˬ-euˬ meh .
40025020	Shuiˇ maˇ byaˆ ngaˬ heˇ byaˆ ha geu˰ taˬ-euˬ zaˬ k'aˆ k'oeˇ g'aˬ-aˬ , jiˇ jeuˬ ngaˬ heˇ byaˆ jiˇ yuˇ la˰-awˇ , baw leˬ-ahˇ a nehˬ-awˇ ehˇ-eu , ' Baw leˬ-oˇ , nawˇ ngaˬ-ahˇ shuiˇ maˇ byaˆ ngaˬ heˇ byaˆ bi˰ taˬ ya˰-euˬ meh . Haw sheˇ . Ngaˇ ngaˬ heˇ byaˆ paˇ ga˰ jeuˬ taˬ-euˬ ma . '
40025021	Baw leˬ ehˇ-eu , ' Saˇ jaˇ zi˰-eu muiˬ-eu zaˬ k'aˆ-oˇ . Nawˇ gaˇ mˇ-euˬ muiˬ dui dui ngaˇ . Nawˇ gaˇ yaw nyiˇ mˇ-euˬ saˇ jaˇ zi˰-eu miˇ neh , nawˬ-ahˇ ngaˇ gaˇ yaw huiˬ bi mˇ ma . Nawˬ-euˬ baw leˬ nehˬ-ehˇ tiˬ kawˆ lo˰-ehˇ laˬ k'aˬ cehˇ laˇ-awˬ . '
40025022	K'oeˇ naˇ , shuiˇ maˇ byaˆ nyiˬ heˇ byaˆ ha geu˰ taˬ-euˬ zaˬ k'aˆ k'oeˇ g'aˬ oe-awˇ , ' Baw leˬ-oˇ , nawˇ ngaˬ-ahˇ shuiˇ mehˇ byaˆ nyiˬ heˇ byaˆ bi˰ taˬ ya˰-euˬ meh . Haw sheˇ . Ngaˇ nyiˬ heˇ byaˆ paˇ ga˰ jeuˬ taˬ-euˬ ma . '
40025023	Baw leˬ ehˇ-eu , ' Saˇ jaˇ zi˰-eu , muiˬ-eu zaˬ k'aˆ-oˇ . Nawˇ gaˇ mˇ-euˬ muiˬ dui dui ngaˇ . Nawˇ gaˇ yaw nyiˇ mˇ-euˬ saˇ jaˇ zi˰-eu miˇ neh , nawˬ-ahˇ ngaˇ gaˇ yaw huiˬ bi mˇ ma . Nawˬ-euˬ baw leˬ nehˬ-ehˇ tiˬ kawˆ lo˰-ehˇ laˬ k'aˬ cehˇ laˇ-awˬ . '
40025024	" K'oeˇ naˇ , shuiˇ maˇ byaˆ tiˬ heˇ byaˆ ha geu˰ taˬ-euˬ zaˬ k'aˆ k'oeˇ g'aˬ oe-awˇ ehˇ-eu , ' Baw leˬ-oˇ , nawˇ yaw ya˰ meh lehˇ ngaˇ siˬ nya ma . Nawˬ neh maˬ ka-euˬ gaˇ nawˇ yehˬ dzaˬ-awˇ , nawˬ neh maˬ baw shawˇ-euˬ cehˇ-ahˇ nawˇ tawˆ geu˰-eu meh .
40025025	Nawˬ-ahˇ ngaˇ guˆ-eu miˇ neh , nawˬ-euˬ pyuˇ miˇ tsaˬ-ahˇ duˬ pahˬ taˬ-euˬ ma . Hehˬ . Nawˬ-euˬ myawˬ nawˇ yuˇ k'o˰-awˬ . '
40025026	" Baw leˬ g'aˬ ehˇ-eu , ' Haiˬ dui dui-awˇ yaw doeˇ doeˇ dui dui-eu zaˬ k'aˆ-oˇ , ngaˬ neh maˬ ka-euˬ gaˇ ngaˇ yehˬ dzaˬ-awˇ , ngaˬ neh maˬ baw shawˇ-euˬ cehˇ-ahˇ ngaˇ tawˆ geu˰-eu nawˇ siˬ duˬ-eu nga laˬ .
40025027	Toˆ-ehˇ ngeuˇ-eu jeˬ maˇ-iˬ , ngaˬ-euˬ pyuˇ teu deuˬ yuˇ-awˇ , pyuˇ cehˇ jiˇ la˰ k'oeˇ nawˇ dawˆ ahˇ-iˇ law nmˇ-aˬ , ngaˇ g'o˰ keuˆ laˇ ngeh , ngaˬ-euˬ pyuˇ uˬ ta˰ jiˇ jeuˬ k'aw˰ za k'o˰ teh˰-a .
40025028	Tsawˇ haˬ teu g'aˬ jawˇ gaˇ jaˆ-eu pyuˇ teu deuˬ yuˇ-awˇ , tiˬ muiˇ byaˆ ahˇ-eu g'aˬ-ahˇ bi˰-awˬ .
40025029	Aˬ jeˬ miˇ neh ehˇ naˇ , jaˆ-eu tsawˇ haˬ-ahˇ paˇ bi˰ lahˬ nehˬ-awˇ , paˇ bi jaˆ dzehˬ laˇ teh˰-a . Maˬ jaˆ-eu tsawˇ haˬ-aˬ , maˬ jaˆ k'aˇ jaˆ-eu dawˬ tawˆ lu˰ bi yuˇ jiˇ teh˰-a .
40025030	Gaˇ dahˇ maˬ tsoeˬ-eu zaˬ k'aˆ heu g'aˬ-ahˇ-aˬ , la˰ nyiˇ paw zahˇ tsui ni g'eh gaˇ ba˰ dzeh-awˬ . K'oeˇ gaˇ , aˬ yaw˰ ngoeˇ ngoeˇ-ehˇ seuˬ teu˰ teu˰-ehˇ shaˬ lu˰-uˇ . '
40025031	" Tsawˇhaˬ-euˬ Zaˬmaˇ mˬ taˆ g'aˬ k'ehˇ deuˬ sheuˬ-awˇ , Sahˬ paˬ lo˰-ehˇ za˰ le ngeh , aˬ yaw˰-euˬ dzoeˬ dzaˬ nuiˇ mahˬ k'oeˇ taˆ nuiˇ le teh˰-a .
40025032	Miˇ tsaˬ tsawˇ jeuˬ tsawˇ ca dawˬ tawˆ lu˰ aˬ yaw˰-euˬ mehˬ shi uiˬ laˇ teh˰-a . Yawˇ bo-eu tsawˇ haˬ yawˇ hawˇ-eu ci˰ myeh˰ biˇ paˆ-eu lo˰-ehˇ , tsawˇ haˬ k'oeˇ deuˬ-ahˇ aˬ yaw˰ nyiˬ muˇ biˇ paˆ teh˰-a .
40025033	Yaw tsaˬ yaw dawˇ tsawˇ haˬ deuˬ-ahˇ aˬ yaw˰-euˬ aˇ maˇ paw bi jawˇ-awˇ , maˬ tsaˬ maˬ dawˇ-eu tsawˇ haˬ deuˬ-ahˇ aˬ yaw˰-euˬ aˇ caˇ paw bi jawˇ teh˰-a .
40025034	K'oeˇ naˇ , aˬ yaw˰-euˬ aˇ maˇ paw jawˇ-eu tsawˇ haˬ deuˬ-ahˇ Sahˬ paˬ heu lo˰-ehˇ ehˇ nehˬ teh˰-a . ' Ngaˬ Da neh guiˬ lahˬ bi˰ taˬ-euˬ tsawˇ haˬ deuˬ-oˇ , laˇ-awˬ . Mˬ beh miˇ beh ngeh neh naw ma˰ g'aˇ duˬ lehˬ hmˬ taˬ-euˬ miˇ k'ahˬ-ahˇ jawˇ laˇ-awˬ .
40025035	Ngaˇ hawˬ meh˰ ngeh naw ma˰ bi dzaˬ la˰-awˇ , ngaˇ iˇ cu˰ meh˰ ngeh naw ma˰ bi dawˇ la˰-euˬ meh . Ngaˇ daˬ yah pyeu˰ ngeh naw ma˰ ha nehˬ la˰-euˬ meh .
40025036	Ngaˇ mehˬ tsoeˬ maˬ ahˇ ngeh , naw ma˰ bi dm la˰-euˬ meh . Ngaˇ jawˇ saˇ maˬ doˆ ngeh , naw ma˰ bo saˆ la˰-euˬ meh . Ngaˇ pa˰ kuˆ-ahˇ uˇ ngeh , naw ma˰ haw le-euˬ meh . '
40025037	" K'oeˇ ngeh , yaw tsaˬ yaw dawˇ tsawˇ haˬ k'oeˇ deuˬ aˬ yaw˰-ahˇ heu lo˰-ehˇ ehˇ nehˬ teh˰-a . ' Sahˬ paˬ-oˇ , nawˇ hawˬ meh˰ ngeh nga ma˰ mawˇ-awˇ bi dzaˬ-euˬ aˬ myah jaˆ ta . Nawˇ iˇ cu˰ meh˰ ngeh nga ma˰ mawˇ-awˇ bi dawˇ-euˬ aˬ myah jaˆ ta .
40025038	Nawˇ daˬ yah lo˰-ehˇ cah lu˰ gaˇ nga ma˰ mawˇ-awˇ , iˇ kahˇ la˰ k'oeˇ ha ahˇ-euˬ aˬ myah jaˆ ta . Nawˇ mehˬ tsoeˬ maˬ ahˇ-eu nga ma˰ mawˇ-awˇ , mehˬ tsoeˬ bi dm-euˬ aˬ myah jaˆ ta .
40025039	Nawˇ naˇ gaˇ maˬ ehˇ , pa˰ kuˆ-ahˇ uˇ gaˇ maˬ ehˇ , nga ma˰ mawˇ-awˇ haw le-euˬ aˬ myah jaˆ ta . '
40025040	K'oeˇ ngeh , aˬ yaw˰ ma˰-ahˇ Sahˬ paˬ heu lo˰-ehˇ ehˇ nehˬ teh˰-a . ' Ngaˬ-euˬ aˬ yui˰ aˬ nyiˇ heu deuˬ la˰ k'oeˇ , aˬ cawˬ naˆ maˬ tseˇ nyiˇ teˬ-eu g'aˬ-ahˇ naw ma˰ neh ngehˬ g'eh nehˬ-euˬ jeˬ-aˬ , ngaˬ-ahˇ ngehˬ g'eh nehˬ la˰ gaˇ duˇ-eu meh lehˇ , ngaˇ naw ma˰-ahˇ maˇ jawˆ ni ehˇ-eu ma . '
40025041	" K'oeˇ naˇ , Sahˬ paˬ-euˬ aˇ caˇ paw jawˇ-eu tsawˇ haˬ deuˬ-ahˇ , Sahˬ paˬ heu lo˰-ehˇ ehˇ nehˬ teh˰-a . ' Miˬyehˇ neh yaˬ k'ehˇ bi yaˬ-euˬ tsawˇ haˬ deuˬ-oˇ , ngaˇ jawˇ gaˇ neh doˆ-iˇ-awˇ , Neh˰ sahˬ paˬ hawˇ-eu aˬ yaw˰-euˬ mˬ taˆ g'aˬ k'ehˇ deuˬ g'aˇ duˬ lehˬ hmˬ taˬ-euˬ , mˬ maˬ maˬ byaˆ zaˇ ziˇ do˰ lu˰-eu miˬ dzaˬ la˰ k'oeˇ uˇ-iˇ-awˬ .
40025042	Ngaˇ hawˬ meh˰ ngeh , naw ma˰ maˬ bi dzaˬ la˰-aˬ . Ngaˇ iˇ cu˰ meh˰ ngeh , naw ma˰ maˬ bi dawˇ la˰-aˬ .
40025043	Ngaˇ daˬ yah pyeu˰ ngeh , naw ma˰ maˬ ha nehˬ la˰-aˬ . Ngaˇ mehˬ tsoeˬ maˬ ahˇ ngeh , naw ma˰ maˬ bi dm la˰-aˬ . Ngaˇ jawˇ saˇ maˬ doˆ ngeh maˬ ehˇ , pa˰ kuˆ-ahˇ uˇ ngeh maˬ ehˇ , naw ma˰ maˬ haw le-aˬ . '
40025044	K'oeˇ ngeh , aˬ yaw˰ ma˰ aˬ yaw˰-ahˇ heu lo˰-ehˇ ehˇ teh˰-a . ' Sahˬ paˬ-oˇ , hawˬ meh˰-eu , iˇ cu˰ meh˰-eu , daˬ yah pyeu˰-eu , mehˬ tsoeˬ maˬ ahˇ-eu , jawˇ saˇ maˬ doˆ-eu , pa˰ kuˆ-ahˇ uˇ-eu , heu lo˰-ehˇ g'eh-eu deuˬ-ahˇ nawˇ ya daˬ lu˰ gaˇ nga ma˰ mawˇ-awˇ , nawˬ-ahˇ maˬ caw ba ni byehˇ-euˬ aˬ myah jaˆ ta . '
40025045	" Sahˬ paˬ ehˇ-eu , ' Ngaˇ naw ma˰-ahˇ ehˇ nehˬ nyaˇ . Tsawˇ haˬ heu deuˬ la˰ k'oeˇ aˬ cawˬ naˆ maˬ tseˇ nyiˇ teˬ-eu g'aˬ-ahˇ naw ma˰ ngehˬ maˬ g'eh nehˬ ni byehˇ naˇ , ngaˬ-ahˇ ngehˬ maˬ g'eh nehˬ la˰ gaˇ duˇ-eu meh . '
40025046	Aˬ yaw˰ ma˰-aˬ , mˬ maˬ maˬ byaˆ zaˇ ziˇ k'ehˬ-eu k'aˆ-eu jeˬ-ahˇ ya daˬ-awˇ , yaw tsaˬ yaw dawˇ tsawˇ haˬ deuˬ-aˬ , mˬ maˬ maˬ byaˆ zaˇ ziˇ deh˰-eu jeˬ za teh˰-a . "
40026001	Yeˬsuˇ gaˇ kawˆ k'oeˇ deuˬ dawˬ tawˆ lu˰ mehˬ nehˬ tsoˆ nehˬ g'aˬ ngeh , zaˬ lahˇ deuˬ-ahˇ heu lo˰-ehˇ ehˇ nehˬ-euˬ meh .
40026002	" Nyiˬ nah dzeuˇ naˇ , Baˬsaˬkaˬ Bawˬ-iˬ g'eh-eu aˇ yamˬ keuˆ le-euˬ naw ma˰ siˬ nya meh . K'oeˇ ngeh , Tsawˇhaˬ-euˬ Zaˬmaˇ-ahˇ la˰ ya˰ k'oeˇ taˆ bi ta˰ seh˰-eu g'aˇ duˬ a nehˬ teh˰-a . "
40026003	K'oeˇ naˇ , piˇ ma aˬ yui˰ g'aˬ hawˇ-eu miˇ k'ahˬ zaˬ-euˬ aˬ yui˰ aˬ tsu deuˬ , Piˇ ma Yaw huiˬ g'aˬ pyeu˰-eu Gaˬyaˬpaˇ-euˬ nymˇ-ahˇ uiˬ leˇ-euˬ meh .
40026004	Yeˬsuˇ-ahˇ ciˬ cuˇ ni pa˰-awˇ seh˰-eu g'aˇ duˬ , aˬ yaw˰ ma˰ bawˬ k'oeˬ-euˬ meh .
40026005	Aˬ yaw˰ ma˰ ehˇ-eu , " Bawˬ-iˬ g'eh lu˰ ngeh , aˬ dui ma˰ aˬ yaw˰-ahˇ maˬ nyeh˰ nya nga siˬ . K'oeˇ lo˰-ehˇ jahˇ naˇ , miˇ k'ahˬ zaˬ luiˬ g'a laˇ gaˇ ya guˆ nga . "
40026006	Beˬtaˬniˇ pu-ahˇ jawˇ-eu Siˇmoˬ lehˇ myahˇ-euˬ coiˬ doi tiˬ g'aˬ-euˬ nymˇ-ahˇ Yeˬsuˇ jawˇ lu˰-eu meh .
40026007	Yeˬsuˇ hawˬ jawˬ jawˬ lu˰ ngeh , zaˬ miˬ zaˬ tiˬ g'aˬ aˇ poeˬ k'aˆ dui dui-eu tsiˇ yaw saw jeˬ dahˬ-eu lo pyuˇ maˇ tsa˰ ciˬ la˰-awˇ , Yeˬsuˇ-euˬ uˬ duˬ-ahˇ shehˆ daˆ nehˬ-euˬ meh .
40026008	Zaˬ lahˇ deuˬ k'oeˇ gaˇ mawˇ ngeh , nui ma la˰ k'oeˇ maˬ jawˇ tehˬ coeˇ-ehˇ ehˇ-eu , " Aˬ jeˬ miˇ neh aˇ poeˬ teu naˆ naˆ-ehˇ k'aˆ-eu jeˬ-ahˇ teu lo˰-ehˇ shehˆ cawˆ te .
40026009	Tsiˇ teu ahˬ law nmˇ-aˬ , pyuˇ g'awˬ mya ni za teh˰-a . Pyuˇ k'oeˇ yuˇ-awˇ shaˬ zaˬ zahˬ zaˬ deuˬ-ahˇ caw ba nehˬ law nmˇ-aˬ , aˇ naˆ ni gaˇ dahˇ tsoeˬ leˇnmˇ . "
40026010	Aˬ yaw˰ ma˰ k'oeˇ lo˰-ehˇ ehˇ lu˰-eu Yeˬsuˇ siˬ nya-awˇ , heu lo˰-ehˇ ehˇ nehˬ-euˬ meh . " Aˬ jeˬ miˇ neh zaˬ miˬ zaˬ teu g'aˬ-ahˇ naw ma˰ laˆ bahˬ te . Aˬ yaw˰ ngaˬ-ahˇ heu lo˰-ehˇ jahˇ nehˬ la˰-euˬ heu-aˬ , muiˬ dui dui meh .
40026011	Shaˬ-eu zahˬ-eu tsawˇ haˬ deuˬ naw ma˰ nehˬ-ehˇ aˬ myah lu˰ jawˇ teh˰-a . Ehˇ k'aw˰ , ngaˇ naw ma˰ nehˬ-ehˇ aˬ myah lu˰ jawˇ-eu maˬ ngeuˇ .
40026012	Aˬ yaw˰ heu lo˰-ehˇ jahˇ-eu-aˬ , ngaˬ-euˬ g'awˇ mawˇ-ahˇ lmˬ bymˇ la˰ k'oeˇ bi ba˰ pahˬ-eu g'aˇ duˬ , tsiˇ yaw saw jeˬ shehˆ daˆ-awˇ laˆ saˆ nehˬ la˰-euˬ jeˬ pyeu˰-eu meh .
40026013	Miˇ tsaˬ tahˬ k'awˇ heu doe ni , Laˬ k'aˬ cehˇ-eu Guiˬ lahˬ dawˬ heu k'aˇ mehˬ keuˆ gaˇ , zaˬ miˬ zaˬ heu g'aˬ neh mˇ-euˬ gaˇ kawˆ heu-ahˇ aˬ cawˬ ja-awˇ , aˬ yaw˰-ahˇ noeˬ keuˆ teh˰-a lehˇ , naw ma˰-ehˇ ngaˇ maˇ jawˆ ni ehˇ-eu ma . "
40026014	K'oeˇ naˇ , zaˬ lahˇ tseˇ nyi˰ g'aˬ la˰ k'oeˇ , Yuˇdaˆ Iˇsaˬgaˬliˬoˆ lehˇ myahˇ-euˬ g'aˬ , piˇ ma aˬ yui˰ deuˬ jawˇ gaˇ le-euˬ meh .
40026015	" Yeˬsuˇ-ahˇ naw ma˰-euˬ aˬ la˰ la˰ k'oeˇ a nehˬ naˇ , naw ma˰ ngaˬ-ahˇ aˬ jeˬ bi˰ te " lehˇ , piˇ ma aˬ yui˰ k'oeˇ deuˬ-ahˇ aˬ yaw˰ naˇ haˬ ngeh , aˬ yaw˰ ma˰ aˬ yaw˰-ahˇ pyuˇ maˇ byaˆ smˬ tseˇ byaˆ bi˰ nehˬ-euˬ meh .
40026016	K'oeˇ ngeh nah neh naˇ , Yeˬsuˇ-ahˇ aˬ yaw˰ ma˰-euˬ aˬ la˰ la˰ k'oeˇ a nehˬ-eu g'aˇ duˬ aˬ myah yeh˰ laˇ nga lehˇ , Yuˇdaˆ jawˬ lu˰-eu meh .
40026017	Dehˬ tseˬ maˬ ahˇ-eu Kaˬ muˇ dzaˬ-eu Bawˬ-iˬ aˇ dahˬ beh ngeh nah , zaˬ lahˇ deuˬ Yeˬsuˇ jawˇ gaˇ laˇ-awˇ ehˇ-eu , " Nawˇ nga ma˰-ahˇ Baˬsaˬkaˬ dzaˬ byawˇ aˬ gaˇ bi lehˬ hmˬ maw˰-eu nya . "
40026018	Aˬ yaw˰ ehˇ-eu , " Meuˬ-ahˇ jawˇ-eu tsawˇ haˬ tiˬ g'aˬ jawˇ gaˇ iˇ-awˇ , ' Saˬ laˬ nyaˇ-eu nawˬ-euˬ nymˇ-ahˇ Baˬsaˬkaˬ Bawˬ-iˬ g'eh maw˰ nya jeˇ ' lehˇ ehˇ nehˬ-iˇ-awˬ . "
40026019	Yeˬsuˇ neh ehˇ nehˬ-euˬ lo˰-ehˇ zaˬ lahˇ deuˬ mˇ-awˇ , Baˬsaˬkaˬ dzaˬ byawˇ laˆ dawˆ-euˬ meh .
40026020	Uˬ ci˰ uˬ taw taw le ngeh , Yeˬsuˇ hawˇ-eu zaˬ lahˇ tseˇ nyi˰ g'aˬ hawˬ jawˬ jawˬ leˇ-euˬ meh .
40026021	Aˬ yaw˰ ma˰ dzaˬ lu˰ dawˇ lu˰ ngeh Yeˬsuˇ ehˇ-eu , " Naw ma˰ la˰ k'oeˇ tiˬ g'aˬ ngaˬ-ahˇ ahˬ dzaˬ teh˰-a lehˇ , naw ma˰-ahˇ ngaˇ maˇ jawˆ ni ehˇ-eu ma . "
40026022	Zaˬ lahˇ deuˬ noeˬ shaˬ-eu la˰ k'oeˇ , " Sahˬpaˬ-oˇ , ngaˬ-ahˇ ehˇ te loˇ " lehˇ , tiˬ g'aˬ saˇ-iˬ tiˬ g'aˬ aˬ yaw˰-ahˇ naˇ haˬ-eu meh .
40026023	Yeˬsuˇ ehˇ-eu , " Ngaˬ nehˬ-ehˇ g'awˬ nyoeˇ k'mˬ maˬ ta˰-eu g'aˬ , ngaˬ-ahˇ aˬ cawˬ-euˬ aˬ la˰ la˰ k'oeˇ a nehˬ teh˰-a .
40026024	Tsawˇhaˬ-euˬ Zaˬmaˇ-aˬ , Jaˇli˰ la˰ k'oeˇ ehˇ taˬ-euˬ lo˰-ehˇ ya shiˇ teh˰-a . Ehˇ k'aw˰ , Tsawˇhaˬ-euˬ Zaˬmaˇ-ahˇ ahˬ dzaˬ-euˬ k'oeˇ g'aˬ ya noeˬ shaˬ dui dui teh˰-a . Aˬ yaw˰ maˬ deh˰ le-euˬ law nmˇ-aˬ , aˬ yaw˰ g'aˇ duˬ muiˬ dzehˬ teh˰-a . "
40026025	Yeˬsuˇ-ahˇ aˬ cawˬ-euˬ aˬ la˰ la˰ k'oeˇ a nehˬ-euˬ g'aˬ pyeu˰-eu Yuˇdaˆ ehˇ-eu , " Saˬ laˬ-oˇ , ngaˇ-a loˇ . " Yeˬsuˇ ehˇ-eu , " Nawˇ ehˇ ngaˇ tawˇ . "
40026026	Aˬ yaw˰ ma˰ ci˰ hawˬ dzaˬ lu˰ ngeh , Yeˬsuˇ kaˬ muˇ yuˇ-awˇ , Miˬyehˇ-euˬ guiˬ lahˬ-ahˇ ja ceuˬ-euˬ meh . K'oeˇ naˇ , kaˬ muˇ k'oeˇ ngawˬ pyehˬ-awˇ , " Heu-aˬ , ngaˬ-euˬ g'awˇ mawˇ ma . Yuˇ-awˇ dzaˬ-awˬ " lehˇ ehˇ-awˇ biˇ nehˬ-euˬ meh .
40026027	K'oeˇ naˇ , aˬ yaw˰ k'mˬ maˬ ciˬ-awˇ , Miˬyehˇ-euˬ guiˬ lahˬ-ahˇ ja ceuˬ-euˬ meh . K'oeˇ naˇ , aˬ yaw˰ ma˰-ahˇ ciˬ nehˬ-awˇ , heu lo˰-ehˇ ehˇ nehˬ-euˬ meh . " Yawˬ g'aˬ na lu˰ ciˬ-awˇ dawˇ-awˬ .
40026028	Heu-aˬ , tsawˇ haˬ g'awˬ mya ni-euˬ iˬ baˇ bi buˬ bi law-iˇ-eu g'aˇ duˬ yoeˇ le-euˬ , Miˬyehˇ-euˬ dawˬ ma saˇ jaˇ-ahˇ ta˰-eu ngaˬ-euˬ shiˬ ma .
40026029	Ngaˬ Da-euˬ Miˇk'ahˬ la˰ k'oeˇ , naw ma˰ nehˬ-ehˇ aˬ ga˰ dzaˇ uiˇ yaw shui˰ ya dawˇ ta˰-eu aˇ nah maˬ keuˆ laˇ k'oeˇ keuˆ ni , aˬ ga˰ dzaˇ uiˇ heu ngaˇ maˬ paˇ dawˇ ma lehˇ , naw ma˰-ahˇ ngaˇ ehˇ-eu ma . "
40026030	K'oeˇ naˇ , aˬ yaw˰ ma˰ ja ceuˬ-eu caˇ dawˬ tiˬ bymˇ caˇ g'aˬ-awˇ , Saˬloˬ gawˬ jawˬ-ahˇ le-euˬ meh .
40026031	K'oeˇ naˇ , aˬ yaw˰ ma˰-ahˇ Yeˬsuˇ heu lo˰-ehˇ ehˇ nehˬ-euˬ meh . " Nymˇ ci˰ naw ma˰ dawˬ tawˆ lu˰ ngaˬ-ahˇ byehˇ dzeh-awˇ cehˆ teh˰-a . Aˬ jeˬ miˇ neh ehˇ naˇ , ' Yawˇ bo-eu yaw sahˇ-ahˇ Miˬyehˇ seh˰-awˇ , yawˇ yawˇ ma˰ cehˆ byaˆ jiˇ teh˰-a ' lehˇ , Jaˇli˰ la˰ k'oeˇ ehˇ taˬ-euˬ meh .
40026032	Ehˇ k'aw˰ , ngaˇ shiˇ-euˬ k'aw˰ , Miˬyehˇ ngaˬ-ahˇ paˇ bi g'o˰ deh˰ laˇ-awˇ , naw ma˰-euˬ mehˬ hu Gaˬliˬlehˇ miˇ k'ahˬ-ahˇ ngaˇ iˇ tawˬ ma . "
40026033	Beˬtuˆluˆ Yeˬsuˇ-ahˇ ehˇ-eu , " Aˬ cawˬ nawˬ-ahˇ byehˇ dzeh-awˇ cehˆ jiˇ k'aw˰ , ngaˇ nawˬ-ahˇ maˬ byehˇ dzeh . "
40026034	Yeˬsuˇ Beˬtuˆluˆ-ahˇ ehˇ nehˬ-eu , " Nymˇ ci˰ ya poeˇ maˬ doeˇ laˇ mi naˆ-ehˇ , nawˇ ngaˬ-ahˇ maˬ siˬ lehˇ smˬ poˆ keuˆ ni pyehˇ teh˰-a lehˇ , ngaˇ nawˬ-ahˇ maˇ jawˆ ni ehˇ-eu ma . "
40026035	Beˬtuˆluˆ ehˇ-eu , " Ngaˇ nawˬ nehˬ-ehˇ ya shiˇ paˬ-ehˇ tsaˬ laˇ k'aw˰ , ' Nawˬ-ahˇ ngaˇ maˬ siˬ ' lehˇ tiˬ jawˇ-iˬ maˬ ehˇ . " Zaˬ lahˇ dawˬ tawˆ lu˰ k'aw˰ , k'oeˇ lo˰-ehˇ ehˇ-eu meh .
40026036	K'oeˇ naˇ , Yeˬsuˇ hawˇ-eu aˬ yaw˰-euˬ zaˬ lahˇ deuˬ , Geˬseˬmaˬniˇ lehˇ kuˇ-eu jawˇ duˬ-ahˇ iˇ-awˇ , Zaˬ lahˇ deuˬ-ahˇ Yeˬsuˇ ehˇ nehˬ-eu , " Naw ma˰ heu gaˇ nuiˇ tawˬ-awˬ . Ngaˇ k'oeˇ paw dzeˇ guiˬ lahˬ shaˇ-iˇ la . "
40026037	Beˬtuˆluˆ hawˇ-eu Zeˬbeˬdehˇ-euˬ aˬ li nyiˬ g'aˬ-ahˇ aˬ yaw˰ sheuˬ-awˇ iˇ-euˬ meh . Aˬ yaw˰ noeˬ shaˬ dui dui-awˇ , nui ma la˰ k'oeˇ shaˬ zahˬ mˇ dui dui lu˰-eu meh .
40026038	Aˬ ha smˇ g'aˬ-ahˇ aˬ yaw˰ ehˇ nehˬ-eu , " Ngaˬ-euˬ nui ma shaˬ zahˬ mˇ-eu shiˇ taw tehˬ ni miˇ-a . Heu gaˇ jawˇ-awˇ , ngaˬ nehˬ-ehˇ lo˰ tawˬ-awˬ . "
40026039	Aˬ yaw˰ ui cuiˆ iˇ jiˆ-awˇ , baˬ ba miˇ tsa tuˆ ni awˆ byaˆ-awˇ , heu lo˰-ehˇ guiˬ lahˬ shaˇ-euˬ meh . " Ngaˬ Da-oˇ , shaˬ zahˬ na˰ dui dui-eu k'mˬ maˬ heu-ahˇ dzeuˇ-iˇ nya naˇ , bi dzeuˇ-iˇ la˰ . Ehˇ k'aw˰ , ngaˬ-euˬ nui noeˬ taˬ bi pyeu˰ . Nawˬ-euˬ nui noeˬ bi pyeu˰-awˬ . "
40026040	K'oeˇ naˇ , zaˬ lahˇ k'oeˇ smˇ g'aˬ jawˇ gaˇ aˬ yaw˰ g'o˰-iˇ ngeh , yu˰ k'aˆ taˬ-euˬ gaˇ ya mawˇ-euˬ meh . Aˬ yaw˰ Beˬtuˆluˆ-ahˇ ehˇ nehˬ-eu , " Nawˬ ha smˇ g'aˬ naˬ liˬ tiˬ la˰ byah ni teh˰-ehˇ k'aw˰ ngaˬ nehˬ-ehˇ maˬ lo˰ caw nya ni aˬ joˆ-ehˇ g'eh ta .
40026041	Muˇ juˇ juˇ-eu mehˬ nah naw ma˰ maˬ ya caw teh g'eh ni , guiˬ lahˬ shaˇ-awˇ yaw beuˇ beuˇ-ehˇ jawˇ-awˬ . Nui ma keuˆ k'aw˰ , g'awˇ mawˇ g'aˬ baˬ meh . "
40026042	Yeˬsuˇ tiˬ poˆ paˇ iˇ-awˇ , " Ngaˬ Da-oˇ , shaˬ zahˬ na˰ dui dui-eu k'mˬ maˬ heu-ahˇ ngaˇ maˬ dawˇ-ehˇ maˬ bi dzeuˇ-iˇ nya naˇ , nawˇ nui ma tsaˬ-eu lo˰-ehˇ bi pyeu˰-awˬ " lehˇ guiˬ lahˬ paˇ shaˇ poˆ-iˇ-euˬ meh .
40026043	Aˬ yaw˰ tiˬ poˆ paˇ g'o˰ le ngeh , zaˬ lahˇ k'oeˇ smˇ g'aˬ myaˆ nuiˆ maˬ byeh diˇ coeˇ-ehˇ yu˰ k'aˆ taˬ-euˬ gaˇ paˇ ya mawˇ-euˬ meh .
40026044	Aˬ yaw˰ ma˰ jawˇ gaˇ neh Yeˬsuˇ paˇ doˆ-iˇ-awˇ , smˬ poˆ tiˬ poˆ guiˬ lahˬ paˇ shaˇ-iˇ-euˬ meh .
40026045	K'oeˇ naˇ , zaˬ lahˇ deuˬ jawˇ gaˇ aˬ yaw˰ paˇ g'o˰ le-awˇ , heu lo˰-ehˇ ehˇ nehˬ-euˬ meh . " Naw ma˰ nymˬ-mˇ keuˆ ni yu˰ k'aˆ-awˇ g'aˬ naˬ naˬ lu˰ te siˬ loˇ . Haw yawˬ . Tsawˇhaˬ-euˬ Zaˬmaˇ-ahˇ iˬ baˇ zaˬ-euˬ aˬ la˰ la˰ k'oeˇ a nehˬ-eu aˇ yamˬ keuˆ le-euˬ meh .
40026046	Tuˇ-awˬ . Iˇ kaˇ-euˇ . Haw sheˇ . Ngaˬ-ahˇ ahˬ dzaˬ-eu lehˇ g'eh-eu g'aˬ heu gaˇ oe keuˆ taˬ-euˬ ngaˇ . "
40026047	Yeˬsuˇ dawˬ ngehˬ g'aˬ-eu maˬ dah ni , zaˬ lahˇ tseˇ nyi˰ g'aˬ la˰ k'oeˇ ahˇ-eu Yuˇdaˆ lehˇ myahˇ-euˬ g'aˬ oe keuˆ-euˬ meh . Mi cehˇ hawˇ-eu daˇ kawˬ ba˰ lu˰-eu tsawˇ haˬ aˇ ma˰ ma˰ ma tiˬ ma˰ , aˬ yaw˰ nehˬ-ehˇ oe-euˬ meh . Piˇ ma aˬ yui˰ deuˬ hawˇ-eu aˬ yui˰ aˬ tsu geu˰-eu deuˬ neh aˬ yaw˰ ma˰-ahˇ k'ehˇ g'eh le˰-euˬ meh .
40026048	" Ngaˇ mehˬ cuˇ cuˇ nehˬ-eu g'aˬ-aˬ , naw ma˰ poˆ lu˰-eu k'oeˇ g'aˬ meh de . K'oeˇ g'aˬ-ahˇ nyeh˰-awˬ " lehˇ , Yeˬsuˇ-ahˇ ahˬ dzaˬ taˬ-euˬ zaˬ lahˇ k'oeˇ g'aˬ neh , tsawˇ haˬ k'oeˇ ma˰-ahˇ ehˇ nehˬ taˬ-euˬ meh .
40026049	Yuˇdaˆ-aˬ , Yeˬsuˇ jawˇ gaˇ dawˇ coe ni iˇ-awˇ , " Saˬ laˬ-oˇ , nawˬ-ahˇ nui saˇ o˰ lu˰-uˇ " lehˇ ehˇ-awˇ , mehˬ cuˇ cuˇ nehˬ-euˬ meh .
40026050	Yeˬsuˇ aˬ yaw˰-ahˇ ehˇ nehˬ-eu , " Cawˬ-oˇ , nawˇ mˇ lu˰-eu jeˬ yaw kawˇ-ehˇ mˇ-awˬ . " K'oeˇ naˇ , aˬ yaw˰ ma˰ oe-awˇ , Yeˬsuˇ-ahˇ nyeh˰-awˇ , deuˇ geuˆ ni daw˰ cu˰ taˬ-euˬ meh .
40026051	Yeˬsuˇ nehˬ-ehˇ jawˇ lu˰-eu tiˬ g'aˬ mi cehˇ g'awˇ doˆ-awˇ , Piˇ ma Yaw huiˬ g'aˬ-euˬ zaˬ k'aˆ-ahˇ coeˇ-awˇ , naˬ pa˰ coeˇ tsehˆ-euˬ meh .
40026052	Yeˬsuˇ ehˇ-eu , " Nawˬ-euˬ mi cehˇ-ahˇ tawˆ k'awˆ la˰ k'oeˇ soeˬ ahˇ k'o˰-awˬ . Mi cehˇ-ahˇ nui ma huiˬ-eu tsawˇ haˬ dawˬ tawˆ lu˰ , mi cehˇ la˰-ahˇ ya shiˇ teh˰-a .
40026053	Ngaˬ-ahˇ bi caw ba le-eu g'aˇ duˬ , ngaˬ Da-ahˇ ngaˇ kuˇ gaˬ nya-awˇ , mˬ taˆ g'aˬ k'ehˇ guiˇ ma˰ tseˇ nyi˰ ma˰ dzehˬ ni , ngaˇ jawˇ gaˇ aˬ yaw˰ tiˬ poˆ teh˰-ehˇ pyehˬ le˰ nya meh lehˇ , nawˇ maˬ siˬ nya te loˇ .
40026054	Ehˇ k'aw˰ , k'oeˇ lo˰-ehˇ jahˇ naˇ , heu lo˰-ehˇ pyeu˰ laˇ meh ehˇ taˬ-euˬ Jaˇli˰ dawˬ kawˬ k'oeˇ aˬ joˆ-ehˇ byah laˇ nya nmˇ . "
40026055	K'oeˇ naˇ , tsawˇ haˬ aˇ ma˰ k'oeˇ ma˰-ahˇ Yeˬsuˇ heu lo˰-ehˇ ehˇ nehˬ-euˬ meh . " Smˇ k'oeˬ tahˇ joe-ahˇ nyeh˰-eu lo˰-ehˇ , naw ma˰ mi cehˇ hawˇ-eu daˇ kawˬ ba˰-awˇ ngaˬ-ahˇ ya nyeh˰ le ta loˇ . Uˬ duˬ tahˬ nymˇ nymˇ ma la˰ k'oeˇ ngaˇ yawˬ nah na lu˰ nuiˇ-awˇ mehˬ nehˬ tsoˆ nehˬ lu˰ k'aw˰ , naw ma˰ ngaˬ-ahˇ maˬ nyeh˰ le-a .
40026056	Ehˇ k'aw˰ , Miˬyehˇ g'aˇ duˬ ngehˬ dah-eu deuˬ neh Jaˇli˰ la˰ k'oeˇ k'aˇ bo˰ taˬ-euˬ lo˰-ehˇ byah laˇ ni , heu lo˰-ehˇ bi pyeu˰ laˇ-euˬ meh . " K'oeˇ ngeh , zaˬ lahˇ dawˬ tawˆ lu˰ , aˬ yaw˰-ahˇ byehˇ dzeh ya˰-awˇ cehˆ jiˇ-euˬ meh .
40026057	Yeˬsuˇ-ahˇ nyeh˰-euˬ tsawˇ haˬ k'oeˇ deuˬ , Yeˬsuˇ-ahˇ Piˇ ma Yaw huiˬ g'aˬ pyeu˰-eu Gaˬyaˬpaˇ-euˬ nymˇ-ahˇ sheuˬ g'eh-euˬ meh . Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu aˬ yui˰ aˬ tsu geu˰ lu˰-eu deuˬ , k'oeˇ gaˇ uiˬ leˇ taˬ-euˬ meh .
40026058	Beˬtuˆluˆ-aˬ , naˇ k'ah paw ui cuiˆ gaˇ mahˇ kaˬ gaˇ cah-awˇ , Piˇ ma Yaw huiˬ g'aˬ-euˬ nymˇ-ahˇ gawˬ lahˇ taˬ-euˬ la˰ k'oeˇ paw keuˆ ni caw teh keuˆ g'eh-euˬ meh . Aˬ yaw˰ lahˇ la˰ k'oeˇ uˇ leˇ-awˇ , Yeˬsuˇ-ahˇ aˬ cawˬ aˬ joˆ-ehˇ jahˇ nehˬ-eu tiˬ saˬ tiˬ li haw-eu g'aˇ duˬ , k'oeˇ gaˇ lo˰ piˇ-eu yehˇ deuˬ nehˬ-ehˇ ga dzuˇ leˇ-euˬ meh .
40026059	Piˇ ma aˬ yui˰ deuˬ hawˇ-eu , Ba˰ dzah aˇ muˇ muˇ lah-ehˇ , Yeˬsuˇ-ahˇ yaw lehˬ poˆ doˆ-awˇ seh˰-eu lehˇ leh jeh-eu meh .
40026060	Ehˇ k'aw˰ , aˬ yaw˰ ma˰ Yeˬsuˇ-euˬ yaw lehˬ maˬ poˆ doˆ nya-a . Tsawˇ haˬ g'awˬ mya ni mehˬ shi paw doˆ laˇ-awˇ , jaˬ myaw˰ myaw˰-ehˇ ja laˇ k'aw˰ , aˬ yaw˰-euˬ yaw lehˬ maˬ poˆ doˆ nya-a . Aˇ saˬ saˬ laˇ jawˬ-ehˇ , tsawˇ haˬ nyiˬ g'aˬ mehˬ shi paw doˆ laˇ-euˬ meh .
40026061	Aˬ yaw˰ nya˰ ehˇ-eu , " Tsawˇ haˬ teu g'aˬ , Miˬyehˇ-euˬ Uˬ duˬ tahˬ nymˇ nymˇ ma-ahˇ deh pyaˆ dzeh jiˇ-awˇ , smˬ nah la˰ k'oeˇ paˇ tsoˆ k'o˰ nya ma lehˇ ehˇ-eu meh . "
40026062	K'oeˇ ngeh , Piˇ ma Yaw huiˬ g'aˬ tuˇ laˇ-awˇ ehˇ-eu , " Tsawˇ haˬ teu nyiˬ g'aˬ nawˬ-ahˇ teu lo˰-ehˇ ehˇ laˇ gaˇ , nawˇ ehˇ k'o˰ nehˬ-eu dawˬ maˬ jaˆ loˇ . "
40026063	Ehˇ k'aw˰ , Yeˬsuˇ dawˬ maˬ ngehˬ ni ciˬ cuˇ ni jawˇ-eu meh . Piˇ ma Yaw huiˬ g'aˬ dawˬ tiˬ poˆ paˇ ehˇ-eu , " Deh˰ lu˰-eu Miˬyehˇ-euˬ tsawˇ myahˇ uˬ moˆ , ngaˇ nawˬ-ahˇ heu lo˰-ehˇ bi kamˬ-eu ma . Nawˇ , Ka li lehˇ ehˇ-eu Miˬyehˇ-euˬ Zaˬmaˇ ngeuˇ ma loˇ . "
40026064	Yeˬsuˇ ehˇ-eu , " Nawˇ ehˇ lu˰ ngaˇ tawˇ . Ehˇ k'aw˰ , naw ma˰ dawˬ tawˆ lu˰-ahˇ ngaˇ heu lo˰-ehˇ ehˇ-eu ma . Aˬ kaˇ naˇ , Tsawˇhaˬ-euˬ Zaˬmaˇ-aˬ , Baoˬ huiˬ-eu Miˬyehˇ-euˬ aˇ maˇ paw nuiˇ lu˰ gaˇ maˬ ehˇ , mˬ taˆ mˬ dmˇ dziˬ-awˇ oe gaˇ maˬ ehˇ , naw ma˰ ya mawˇ teh˰-a . "
40026065	Dawˬ k'oeˇ dawˬ-ahˇ ya gaˬ ngeh , Piˇ ma Yaw huiˬ g'aˬ yawˬ ha dm lu˰-eu mehˬ tsoeˬ g'eu pyaˬ-awˇ ehˇ-eu , " Tsawˇ haˬ heu g'aˬ Miˬyehˇ-ahˇ yehˬ bawˬ sehˇ lu-ehˇ ehˇ-euˬ meh . Saˇ kiˇ yawˬ jeˬ yawˬ maˬ paˇ loˬ meh . Aˬ yaw˰ Miˬyehˇ-euˬ tsawˇ myahˇ-ahˇ yehˬ bawˬ sehˇ lu-ehˇ ehˇ-euˬ naw ma˰ ya gaˬ-euˬ meh .
40026066	Naw ma˰-ahˇ aˬ joˆ-ehˇ noeˬ-eu nya . " Aˬ yaw˰ ma˰ ehˇ-eu , " Aˬ yaw˰ lehˬ dui dui-awˇ , shiˇ-eu geuˇ meh . "
40026067	K'oeˇ naˇ , aˬ yaw˰ ma˰ aˬ yaw˰-euˬ myaˆ pyawˬ-ahˇ duˬ k'aˬ k'a daˆ-awˇ diˬ-euˬ meh . Tiˬ paˆ na deuˬ aˬ yaw˰-euˬ baˬ ba-ahˇ tehˆ-awˇ heu lo˰-ehˇ naˬ g'a nehˬ-euˬ meh .
40026068	" Ka li-oˇ , Miˬyehˇ g'aˇ duˬ ngehˬ dah nya-eu jeˬ maˇ-iˬ , nawˬ-ahˇ naˬ tehˆ tehˆ nehˬ la˰-euˬ aˬ suˇ g'aˬ nga lehˇ tsaˬ haw sheˇ . "
40026069	Nymˇ tiˬ jawˬ lahˇ gawˬ taˬ-euˬ la˰ k'oeˇ , gaˇ dzeˇ paw Beˬtuˆluˆ nuiˇ lu˰ ngeh , zaˬ miˬ zaˬ zaˬ k'aˆ tiˬ g'aˬ aˬ yaw˰ jawˇ gaˇ oe-awˇ ehˇ-eu , " Nawˇ jiˇ , Gaˬliˬlehˇ tsawˇ haˬ Yeˬsuˇ nehˬ-ehˇ jawˇ-euˬ tsawˇ haˬ meh . "
40026070	Aˬ yaw˰ ma˰ dawˬ tawˆ lu˰-euˬ mehˬ shi Beˬtuˆluˆ tsawˇ pyehˇ pyehˇ-awˇ ehˇ-eu , " Nawˇ ehˇ-eu gaˇ kawˆ teu ngaˇ maˬ siˬ nya nya . "
40026071	K'oeˇ naˇ , lahˇ la˰ k'oeˇ uˇ leˇ-eu g'oˆ k'ehˬ dawˬ peh aˬ yaw˰ cehˆ jiˆ-iˇ-awˇ jawˇ-euˬ meh . Zaˬ miˬ zaˬ zaˬ k'aˆ tiˬ g'aˬ aˬ yaw˰-ahˇ paˇ mawˇ-awˇ , k'oeˇ gaˇ jawˇ-eu tsawˇ haˬ k'oeˇ deuˬ-ahˇ ehˇ-eu , " Teu g'aˬ Naˬzaˬlehˇ tsawˇ haˬ Yeˬsuˇ nehˬ-ehˇ jawˇ-euˬ tsawˇ haˬ meh . "
40026072	Beˬtuˆluˆ tsawˇ pyehˇ pyehˇ-awˇ paˇ ehˇ-eu , " Tsawˇ haˬ k'oeˇ g'aˬ-ahˇ ngaˇ maˬ siˬ lehˇ kamˬ peuˬ ma . "
40026073	Tiˬ k'ehˬ paˇ kaˇ-iˇ ngeh , k'oeˇ gaˇ yaw˰ lu˰-eu tsawˇ haˬ deuˬ Beˬtuˆluˆ jawˇ gaˇ oe-awˇ ehˇ-eu , " Ngeuˇ ngaˇ . Nawˇ jiˇ aˬ yaw˰ ma˰ la˰ k'oeˇ uˇ-eu tsawˇ haˬ ngaˇ . Nawˇ dawˬ ngehˬ gaˇ naˇ haˬ k'aw˰ siˬ laˇ miˇ-a . "
40026074	K'oeˇ ngeh jawˇ , Beˬtuˆluˆ ehˇ-eu , " Ngaˇ jaˬ myaw˰ maˬ myaw˰ lehˇ kamˬ peuˬ ma . Ngaˇ jaˬ myaw˰ myaw˰ lawˬ naˇ , Miˬyehˇ ngaˬ-ahˇ k'ehˬ lu˰-uˇ . Tsawˇ haˬ k'oeˇ g'aˬ-ahˇ ngaˇ maˇ maˇ ni maˬ siˬ nya nya . " K'oeˇ lo˰-ehˇ ehˇ g'aˬ-eu nehˬ-ehˇ , ya poeˇ doeˇ doˆ laˇ-euˬ meh .
40026075	K'oeˇ ngeh jawˇ , " Ya poeˇ maˬ doeˇ laˇ mi naˆ-ehˇ , nawˇ ngaˬ-ahˇ maˬ siˬ lehˇ smˬ poˆ keuˆ ni pyehˇ teh˰-a " lehˇ , Yeˬsuˇ neh aˬ yaw˰-ahˇ ehˇ nehˬ-euˬ dawˬ k'oeˇ dawˬ-ahˇ , Beˬtuˆluˆ noeˬ doˆ leˇ-euˬ meh . K'oeˇ naˇ , aˬ yaw˰ la˰ nyiˇ iˇ doˆ-awˇ , ngoeˇ dui dui-euˬ meh .
40027001	Uˬ bya bya laˇ ngeh , piˇ ma aˬ yui˰ deuˬ hawˇ-eu aˬ yui˰ aˬ tsu deuˬ dawˬ tawˆ lu˰ , Yeˬsuˇ-ahˇ bi seh˰-eu g'aˇ duˬ bawˬ dzaˬ-euˬ meh .
40027002	Aˬ yaw˰ ma˰ aˬ yaw˰-ahˇ shmˇ caˆ pa˰-awˇ tsahˇ doˆ g'eh-awˇ , Loˇmaˆ tsawˇ haˬ sahˬ paˬ Piˇlaˆ jawˇ gaˇ tsahˇ g'eh-euˬ meh .
40027003	Yeˬsuˇ-ahˇ ahˬ dzaˬ-euˬ Yuˇdaˆ k'oeˇ g'aˬ , Yeˬsuˇ-ahˇ seh˰-eu g'aˇ duˬ aˬ cawˬ yaˇ k'aˬ daˇ tsehˆ g'aˬ-euˬ gaˇ kawˆ ya siˬ ngeh , yawˬ ha neh mˇ lehˬ-euˬ gaˇ kawˆ noeˬ shaˬ dui dui-awˇ , piˇ ma aˬ yui˰ deuˬ hawˇ-eu aˬ yui˰ aˬ tsu deuˬ jawˇ gaˇ pyuˇ maˇ byaˆ k'oeˇ smˬ tseˇ byaˆ bi˰ k'o˰ ha-iˇ-euˬ meh .
40027004	Aˬ yaw˰ ehˇ-eu , " Iˬ baˇ maˬ ahˇ-eu tsawˇ haˬ-ahˇ bi seh˰-eu lehˇ ahˬ dzaˬ-euˬ ngaˬ-euˬ yaw lehˬ heu , iˬ baˇ huiˬ dui dui nya . " Aˬ yaw˰ ma˰ ehˇ-eu , " Gaˇ kawˆ teu nga ma˰-ahˇ tiˬ jeˬ-iˬ maˬ ta˰ . Nawˬ-euˬ gaˇ kawˆ nawˇ teh˰ meh . "
40027005	Yuˇdaˆ-aˬ , pyuˇ maˇ byaˆ k'oeˇ deuˬ Uˬ duˬ tahˬ nymˇ nymˇ ma la˰ k'oeˇ biˬ ahˇ ya˰-awˇ doˆ-iˇ-euˬ meh . K'oeˇ naˇ , yawˬ haˇ yawˬ ya pa˰ g'eu seh˰-iˇ-euˬ meh .
40027006	Piˇ ma aˬ yui˰ deuˬ pyuˇ k'oeˇ deuˬ g'oˆ k'o˰-awˇ ehˇ-eu , " Pyuˇ heu deuˬ-aˬ , shiˬ-euˬ aˇ poeˬ bi˰-euˬ pyuˇ pyeu˰-eu miˇ neh , Uˬ duˬ tahˬ nymˇ nymˇ ma-euˬ pyuˇ nehˬ-ehˇ maˬ dawˆ ahˇ taˬ k'mˬ-a . "
40027007	K'oeˇ naˇ , daˬ yah deuˬ shiˇ ngeh duˬ pahˬ-eu lmˬ bymˇ geu˰-eu g'aˇ duˬ , pyuˇ k'oeˇ neh Oeˬ lahˬ tehˆ-eu tsawˇ haˬ-euˬ Miˇ tsaˬ lehˇ kuˇ-eu miˇ tsaˬ tiˬ tsahˇ zeuˇ-euˬ meh .
40027008	K'oeˇ miˇ neh , jawˇ duˬ k'oeˇ tsahˇ-ahˇ iˬ nah keuˆ ni " Shiˬ-euˬ Miˇ tsaˬ " lehˇ kuˇ-eu meh .
40027009	Miˬyehˇ g'aˇ duˬ ngehˬ dah-eu Yeˬlaˬmiˇ neh ehˇ taˬ-euˬ dawˬ , k'oeˇ gaˇ byah laˇ-euˬ meh . " Iˇsaˬleˬlaˆ tsawˇ haˬ deuˬ neh aˬ yaw˰-euˬ aˇ poeˬ daˇ tsehˆ-euˬ lo˰-ehˇ , aˬ yaw˰ ma˰ pyuˇ mehˇ byaˆ smˬ tseˇ byaˆ yuˇ-euˬ meh .
40027010	SahˬpaˬMiˬyehˇ neh ngaˬ-ahˇ dawˬ bi˰ taˬ-euˬ lo˰-ehˇ , pyuˇ k'oeˇ neh oeˬ lahˬ tehˆ-eu tsawˇ haˬ-euˬ miˇ tsaˬ zeuˇ-euˬ meh " lehˇ ehˇ taˬ-euˬ jaˆ-eu meh .
40027011	Loˇmaˆ sahˬ paˬ mehˬ shi Yeˬsuˇ-ahˇ bi yaw˰-euˬ meh . Loˇmaˆ sahˬ paˬ k'oeˇ g'aˬ Yeˬsuˇ-ahˇ naˬ haˬ-eu , " Nawˇ Yuˇdaˆ tsawˇ haˬ-euˬ sahˬ paˬ ma loˇ . " Yeˬsuˇ ehˇ-eu , " Nawˇ ehˇ ngaˇ tawˇ . "
40027012	Ehˇ k'aw˰ , piˇ ma aˬ yui˰ deuˬ hawˇ-eu aˬ yui˰ aˬ tsu deuˬ aˬ yaw˰-ahˇ yaw lehˬ poˆ-awˇ ehˇ laˇ gaˇ , aˬ yaw˰ dawˬ maˬ tmˇ ni ciˬ cuˇ ni jawˇ-euˬ meh .
40027013	" Aˬ yaw˰ ma˰ nawˬ-ahˇ teu naˆ naˆ-ehˇ ehˇ lu˰-eu nawˇ maˬ gaˬ te loˇ " lehˇ , sahˬ paˬ Piˇlaˆ aˬ yaw˰-ahˇ naˇ haˬ-euˬ meh .
40027014	Ehˇ k'aw˰ , Yeˬsuˇ dawˬ tiˬ dawˬ-iˬ maˬ tmˇ gaˇ sahˬ paˬ k'oeˇ g'aˬ zahˬ dui dui leˇ-euˬ meh .
40027015	Baˬsaˬkaˬ Bawˬ-iˬ k'aˇ g'eh ngeh , tawˬ-ahˇ uˇ-eu tsawˇ haˬ deuˬ la˰ k'oeˇ , tsawˇ haˬ aˇ ma˰ neh bi pyehˬ doˆ maw˰-eu tsawˇ haˬ tiˬ g'aˬ-ahˇ , Loˇmaˆ sahˬ paˬ pyehˬ doˆ nehˬ-eu meh .
40027016	K'oeˇ ngeh , Yeˬsuˇ Baˬlaˬbaˇ lehˇ myahˇ-euˬ yaw haiˬ mˇ-eu tsawˇ myahˇ doˆ dui dui-eu tsawˇ haˬ tiˬ g'aˬ tawˬ-ahˇ uˇ-eu meh .
40027017	Tsawˇ haˬ aˇ ma˰ ma˰ ma uiˬ laˇ-awˇ jawˇ ngeh , sahˬ paˬ Piˇlaˆ ehˇ-eu , " Naw ma˰ ngaˬ-ahˇ tsawˇ haˬ aˬ geu g'aˬ bi pyehˬ nehˬ maw˰-eu nya . Yeˬsuˇ Baˬlaˬbaˇ lehˇ kuˇ-eu k'oeˇ g'aˬ loˇ . Maˬ ngeuˇ naˇ , Ka li lehˇ kuˇ-eu Yeˬsuˇ k'oeˇ g'aˬ loˇ . "
40027018	Yuˇdaˆ tsawˇ haˬ aˬ yui˰ aˬ tsu deuˬ Yeˬsuˇ-ahˇ myaˆ naˆ-eu miˇ neh , aˬ yaw˰ jawˇ gaˇ nyeh˰ ha laˇ-euˬ gaˇ kawˆ sahˬ paˬ Piˇlaˆ siˬ duˬ taˬ-euˬ meh .
40027019	Yaˇ k'aˬ daˇ-eu nuiˇ mahˬ k'oeˇ taˆ sahˬ paˬ Piˇlaˆ nuiˇ lu˰ ngeh , aˬ yaw˰-euˬ nymˇ dahˬ heu lo˰-ehˇ dawˬ tsa˰ tsa˰ ahˇ le˰-euˬ meh . " Iˬ baˇ maˬ ahˇ-eu tsawˇ haˬ k'oeˇ g'aˬ-ahˇ tiˬ jeˬ-iˬ taˬ jahˇ . Miˇ ci˰ ngaˇ yu˰ maˆ maˆ-eu la˰ k'oeˇ , aˬ yaw˰ baˬ da neh shaˬ zahˬ mˇ dui dui-euˬ ma . "
40027020	Baˬlaˬbaˇ-ahˇ pyehˬ-awˇ Yeˬsuˇ-ahˇ seh˰ ni sahˬ paˬ Piˇlaˆ-ahˇ shaˇ-eu g'aˇ duˬ , piˇ ma aˬ yui˰ deuˬ hawˇ-eu aˬ yui˰ aˬ tsu deuˬ neh tsawˇ haˬ aˇ ma˰-ahˇ mehˬ gahˇ taˬ-euˬ meh .
40027021	Tsawˇ haˬ aˇ ma˰-ahˇ sahˬ paˬ Piˇlaˆ ehˇ nehˬ-eu , " Tsawˇ haˬ heu nyiˬ g'aˬ la˰ k'oeˇ , aˬ geu g'aˬ-ahˇ bi pyehˬ maw˰-eu nya . " Aˬ yaw˰ ma˰ ehˇ-eu , " Baˬlaˬbaˇ-ahˇ pyehˬ-awˬ . "
40027022	Sahˬ paˬ Piˇlaˆ ehˇ-eu , " Toˆ-ehˇ jeˬ maˇ-iˬ , Ka li lehˇ kuˇ-eu Yeˬsuˇ-ahˇ ngaˇ aˬ joˆ-ehˇ jahˇ nmˇ . " Aˬ yaw˰ ma˰ dawˬ tawˆ lu˰ ehˇ-eu , " La˰ ya˰ k'oeˇ taˆ ta˰ seh˰-awˬ . "
40027023	Sahˬ paˬ Piˇlaˆ ehˇ-eu , " Aˬ jeˬ miˇ neh aˬ yaw˰-ahˇ seh˰ maw˰-eu nya . Aˬ yaw˰ mˇ lehˬ taˬ-euˬ aˬ jeˬ jaˆ ta . " Aˬ yaw˰ ma˰ yaw k'aˆ-ehˇ guˇ-awˇ ehˇ-eu , " Aˬ yaw˰-ahˇ la˰ ya˰ k'oeˇ taˆ ta˰ seh˰-awˬ . "
40027024	Aˬ yaw˰ neh ehˇ-euˬ dawˬ-ahˇ aˬ yaw˰ ma˰ maˬ naˇ haˬ geu˰-eu u˰ ta˰ , miˇ k'ahˬ zaˬ deuˬ luiˬ g'a laˇ-awˇ suˬ saˬ laˇ-eu gaˇ ma dahˇ gaˇ sahˬ paˬ Piˇlaˆ haw mawˇ ngeh , iˇ cu˰ ciˬ-awˇ tsawˇ haˬ aˇ ma˰ ma˰ ma mehˬ shi aˬ la˰ dzuiˬ dzeh-awˇ ehˇ-eu , " Tsawˇ haˬ heu g'aˬ ya shiˇ-eu gaˇ kawˆ heu ngaˬ-ahˇ tiˬ jeˬ-iˬ maˬ ta˰ . Naw ma˰ neh mˇ-euˬ gaˇ meh . "
40027025	K'oeˇ ngeh , tsawˇ haˬ dawˬ tawˆ lu˰ ehˇ-eu , " Tsawˇ haˬ teu g'aˬ-ahˇ seh˰-eu iˬ baˇ k'oeˇ , nga ma˰ k'oeˇ taˆ hawˇ-eu nga ma˰-euˬ zaˬ deuˬ k'oeˇ taˆ keuˆ le lu˰-uˇ . "
40027026	K'oeˇ naˇ , aˬ yaw˰ ma˰ g'aˇ duˬ , sahˬ paˬ Piˇlaˆ neh Baˬlaˬbaˇ-ahˇ pyehˬ doˆ nehˬ-euˬ meh . K'oeˇ naˇ , Yeˬsuˇ-ahˇ yahˬ caˆ neh bi jui˰ g'aˬ ngeh , la˰ ya˰ k'oeˇ taˆ bi ta˰ seh˰-eu g'aˇ duˬ , aˬ yaw˰ ma˰-euˬ aˬ la˰ la˰ k'oeˇ a nehˬ-euˬ meh .
40027027	K'oeˇ naˇ , sahˬ paˬ Piˇlaˆ-euˬ yehˇ deuˬ neh Yeˬsuˇ-ahˇ sahˬ paˬ-euˬ hawˇ nymˇ la˰ k'oeˇ sheuˬ g'eh-awˇ , yehˇ tiˬ ma˰ ma˰ lah ni , aˬ yaw˰-euˬ tiˬ jawˬ uiˬ le-euˬ meh .
40027028	Aˬ yaw˰ ma˰ aˬ yaw˰-euˬ mehˬ tsoeˬ lehˆ doˆ-awˇ , neˇ tseuˆ ni g'eh-eu pehˇ k'ahˬ pehˇ mahˇ sheu dm nehˬ-euˬ meh .
40027029	Aˬ yaw˰ ma˰ aˬ gah ciˇ ni neh sahˬ paˬ k'oˆ-eu shuiˇ uˬ k'oˆ lo˰-ehˇ jahˇ-awˇ , Yeˬsuˇ-ahˇ bi k'oˆ-euˬ meh . Aˬ yaw˰-euˬ aˇ maˇ la˰-ahˇ aˇ to˰ tiˬ kahˬ bi yuˇ-euˬ meh . K'oeˇ naˇ , aˬ yaw˰-euˬ mehˬ shi pawˬ tsui˰ pawˬ dmˬ dmˬ-awˇ , " Yuˇdaˆ sahˬ paˬ ziˇ baw ziˇ za lu˰-uˇ " lehˇ naˬ g'a-eu meh .
40027030	Aˬ yaw˰ ma˰ aˬ yaw˰-ahˇ duˬ k'aˬ k'a daˆ-awˇ , aˇ to˰ aˇ kahˬ k'oeˇ kahˬ neh uˬ duˬ-ahˇ diˬ-euˬ meh .
40027031	Aˬ yaw˰ ma˰ aˬ yaw˰-ahˇ niˇ g'a dehˆ g'aˬ ngeh , pehˇ k'ahˬ pehˇ mahˇ nyeh˰ lehˆ-awˇ , aˬ yaw˰-ahˇ la˰ ya˰ k'oeˇ taˆ ta˰ seh˰-eu g'aˇ duˬ sheuˬ doˆ g'eh-euˬ meh .
40027032	Aˬ yaw˰ ma˰ doˆ-iˇ lu˰ ngeh , Kuˇleˬniˬ meuˬ-ahˇ jawˇ-eu Siˇmoˬ lehˇ myahˇ-euˬ tsawˇ haˬ tiˬ g'aˬ-ahˇ aˬ yaw˰ ma˰ ya mawˇ-awˇ , yehˇ k'oeˇ deuˬ neh aˬ yaw˰-ahˇ nyeh˰ tehˬ-awˇ , Yeˬsuˇ-euˬ la˰ ya˰ bi ba˰-euˬ meh .
40027033	Gawˇlaˆgawˇtaˆ lehˇ ehˇ-eu jawˇ duˬ-ahˇ aˬ yaw˰ ma˰ le keuˆ-euˬ meh . Gawˇlaˆgawˇtaˆ lehˇ ehˇ-eu dawˬ tsui˰-aˬ , " Uˬ duˬ k'mˬ lehˇ kuˇ-eu jawˇ duˬ " lehˇ ehˇ maw˰-eu meh .
40027034	K'oeˇ gaˇ le keuˆ ngeh , aˬ yaw˰ ma˰ aˬ yaw˰-ahˇ yaw k'aˬ jeˬ keuˬ taˬ-euˬ aˬ ga˰ dzaˇ uiˇ ciˬ nehˬ-awˇ bi dawˇ-euˬ meh . Ehˇ k'aw˰ , aˬ yaw˰ ui cuiˆ myeu˰ haw-awˇ , maˬ dawˇ ni byehˇ-euˬ meh .
40027035	Aˬ yaw˰ ma˰ aˬ yaw˰-ahˇ la˰ ya˰ k'oeˇ taˆ ta˰ tehˬ-awˇ , aˬ yaw˰-euˬ mehˬ tsoeˬ deuˬ-ahˇ , aˬ yaw˰ ma˰ yaw kaˬ shehˆ tsaˬ tsaˬ-awˇ biˇ geu˰-euˬ meh .
40027036	K'oeˇ naˇ , aˬ yaw˰ ma˰ k'oeˇ gaˇ nuiˇ-awˇ , aˬ yaw˰-ahˇ lo˰-euˬ meh .
40027037	" Tsawˇ haˬ heu g'aˬ Yuˇdaˆ tsawˇ haˬ-euˬ sahˬ paˬ pyeu˰-eu Yeˬsuˇ meh " lehˇ bo˰ taˬ-euˬ , aˬ yaw˰-ahˇ yaw lehˬ no-euˬ dawˬ k'oeˇ dawˬ , aˬ yaw˰-euˬ uˬ duˬ k'oeˇ taˆ paw dzeˇ ta˰ myahˬ taˬ-euˬ meh .
40027038	K'oeˇ naˇ , tahˇ joe nyiˬ g'aˬ-ahˇ , aˬ yaw˰ nehˬ-ehˇ tiˬ kawˆ lo˰-ehˇ , aˬ yaw˰-euˬ aˇ maˇ paw tiˬ g'aˬ , aˇ caˇ paw tiˬ g'aˬ lehˇ , la˰ ya˰ k'oeˇ taˆ ta˰ tehˬ taˬ-euˬ meh .
40027039	Iˇ tsehˆ laˇ tsehˆ-eu deuˬ uˬ duˬ jui˰-awˇ , Yeˬsuˇ-ahˇ yehˬ bawˬ sehˇ lu-ehˇ ehˇ-eu meh .
40027040	Aˬ yaw˰ ma˰ ehˇ-eu , " Uˬ duˬ tahˬ nymˇ nymˇ ma-ahˇ deh pyaˆ deh shaˆ jiˇ-awˇ , smˬ nah la˰ k'oeˇ tsoˆ k'o˰ nya-eu g'aˬ-oˇ , yawˬ haˇ yawˬ ha ka k'o˰-awˬ tawˇ . Nawˇ Miˬyehˇ-euˬ Zaˬmaˇ ngeuˇ-eu jeˬ maˇ-iˬ , la˰ ya˰ k'oeˇ taˆ neh za˰ ka le-awˬ tawˇ . "
40027041	Piˇ ma aˬ yui˰ deuˬ , Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu , aˬ yui˰ aˬ tsu deuˬ k'aw˰ , aˬ yaw˰-ahˇ heu lo˰-ehˇ naˬ g'a-eu meh .
40027042	" Aˬ yaw˰ aˬ cawˬ-ahˇ ka k'o˰ nya-euˬ k'aw˰ , yawˬ haˇ yawˬ ha maˬ ka k'o˰ nya law hawˇ ngaˬ laˬ . Aˬ yaw˰ Iˇsaˬleˬlaˆ tsawˇjeuˬ-euˬ sahˬ paˬ maˬ ngeuˇ-a loˇ . Nymˬ-mˇ aˬ yaw˰ la˰ ya˰ k'oeˇ taˆ neh za˰ ka le nya law nmˇ-aˬ , aˬ dui ma˰ aˬ yaw˰-ahˇ jah teh˰-a tawˇ .
40027043	Aˬ yaw˰ Miˬyehˇ-ahˇ jah-awˇ , Miˬyehˇ-euˬ Zaˬmaˇ ma lehˇ yawˬ haˇ yawˬ ha ehˇ-eu meh . Miˬyehˇ aˬ yaw˰-ahˇ ka k'o˰ nehˬ maw˰ ngaˇ-a loˇ lehˇ haw kaˇ-euˇ . "
40027044	Aˬ yaw˰ nehˬ-ehˇ tiˬ kawˆ lo˰-ehˇ la˰ ya˰ k'oeˇ taˆ bi ta˰ tehˬ taˬ-euˬ tahˇ joe k'oeˇ nyiˬ g'aˬ k'aw˰ , aˬ yaw˰-ahˇ k'oeˇ lo˰-ehˇ yehˬ bawˬ sehˇ lu-ehˇ ehˇ-eu meh .
40027045	Nah loˆ ceh laˇ ngeh , miˇ k'ahˬ k'oeˇ k'ahˬ k'ahˬ lah-ehˇ zahˇ tsui ni pyeu˰-iˇ-awˇ , yaw zahˇ k'oeˇ naˬ liˬ smˇ la˰ byah ni jaˆ-euˬ meh .
40027046	Uˬ ci˰ uˬ taw naˬ liˬ smˇ la˰ byah laˇ ngeh , Yeˬsuˇ yaw k'aˆ-ehˇ guˇ-awˇ , " Eˇliˇ , Eˇliˇ , laˬ maˬ saˬ baˬ taˬ niˬ " lehˇ ehˇ-eu meh . Dawˬ tsui˰-aˬ , " Ngaˬ-euˬ Miˬyehˇ-oˇ , ngaˬ-euˬ Miˬyehˇ-oˇ , aˬ jeˬ miˇ neh ngaˬ-ahˇ byehˇ dzeh nehˬ la˰ te " lehˇ ehˇ maw˰-eu meh .
40027047	K'oeˇ gaˇ yaw˰ lu˰-eu tsawˇ haˬ tiˬ paˆ na deuˬ aˬ yaw˰ guˇ gaˇ ya gaˬ ngeh , " Eˇliˇyaˆ-ahˇ kuˇ-eu nya " lehˇ ehˇ-eu meh .
40027048	Aˬ yaw˰ ma˰ tiˬ g'aˬ coeˬ daˆ g'eh-awˇ , behˇ baˆ la˰ daˬ-ahˇ duˇ-eu laˆ shaˆ iˇ jaˬ caˆ luˆ tiˬ luˆ yuˇ-awˇ , aˬ ga˰ dzaˇ uiˇ uiˇ cehˇ-ahˇ laˆ duiˆ-awˇ , aˇ to˰ aˇ kahˬ mehˬ dzaˬ-ahˇ g'oˆ tehˬ-awˇ , Yeˬsuˇ-ahˇ cawˬ miˇ nehˬ-awˇ bi cuˆ dawˇ-eu lehˇ g'eh-eu meh .
40027049	Ehˇ k'aw˰ , " Taˬ tehˬ lawˬ siˬ . Eˇliˇyaˆ aˬ yaw˰-ahˇ ka k'o˰ le ngaˇ-a loˇ lehˇ tiˬ k'ehˬ haw kaˇ-euˇ " lehˇ , aˬ cawˬ aˬ yaw˰-ahˇ ehˇ nehˬ-euˬ meh .
40027050	Yeˬsuˇ tiˬ teˇ paˇ guˇ doˆ laˇ-awˇ , sa˰ tsehˆ leˇ-euˬ meh .
40027051	K'oeˇ ngeh , Uˬ duˬ tahˬ nymˇ nymˇ ma la˰ k'oeˇ taw taˬ-euˬ saˬ paˇ lawˆ kaˬ k'oeˇ , uˬ duˬ-ahˇ neh dawˬ dahˬ-ahˇ doˆ ni , nyiˬ paˆ paˆ-iˇ-euˬ meh . Miˇ tsaˬ tahˬ k'awˇ luˆ laˇ nyeh laˇ-awˇ , lo guˇ deuˬ tsawˬ paˆ-iˇ-euˬ meh .
40027052	Lmˬ bymˇ deuˬ pah laˇ-awˇ , shiˇ dzeuˇ-euˬ Miˬyehˇ-euˬ tsawˇ haˬ g'awˬ mya g'aˬ paˇ g'o˰ deh˰ laˇ-euˬ meh .
40027053	Aˬ yaw˰ ma˰ lmˬ bymˇ la˰ k'oeˇ neh doˆ laˇ-awˇ , Yeˬsuˇ shiˇ-euˬ paˇ g'o˰ deh˰ laˇ g'aˬ ngeh , aˬ yaw˰ ma˰ Muiˬ-eu shawˇ-eu Meuˬ-ahˇ uˇ laˇ gaˇ , aˬ cawˬ g'awˬ mya ni mawˇ-euˬ meh .
40027054	Yeˬsuˇ-ahˇ lo˰ lu˰-eu yehˇ k'oeˇ deuˬ hawˇ-eu yehˇ k'oeˇ deuˬ-ahˇ uˆ lahˇ-eu yaw huiˬ g'aˬ , miˇ luˆ luˆ-eu hawˇ-eu k'aˇ pyeu˰ laˇ-euˬ yawˬ jeˬ na lu˰-ahˇ ya mawˇ ngeh , guˆ dui dui laˇ-awˇ , " Tsawˇ haˬ heu g'aˬ maˇ maˇ ni Miˬyehˇ-euˬ Zaˬmaˇ ngaˇ " lehˇ ehˇ-eu meh .
40027055	Gaˬliˬlehˇ miˇ k'ahˬ-ahˇ neh Yeˬsuˇ mehˬ nah caw teh la˰-awˇ , Yeˬsuˇ-ahˇ caw ba lu˰-eu zaˬ miˬ zaˬ g'awˬ mya g'aˬ , ui cuiˆ gaˇ mahˇ kaˬ gaˇ jawˇ-awˇ haw lu˰-eu meh .
40027056	Maˬliˇ Maˬgaˬdaˬlaˇ maˬ ehˇ , Yaˬkoˆ hawˇ-eu Yoˇsehˆ aˬ nya˰ nmˇ-euˬ aˬ ma Maˬliˇ maˬ ehˇ , Zeˬbeˬdehˇ-euˬ miˬ zaˬ maˬ ehˇ , k'oeˇ deuˬ nehˬ-ehˇ jawˇ-awˇ haw lu˰-eu meh .
40027057	Uˬ ci˰ ci˰ le ngeh , Aˬliˇma˰tehˬ meuˬ-ahˇ jawˇ-eu smˇ muiˬ muiˬ-eu tsawˇ haˬ tiˬ g'aˬ oe keuˆ-euˬ meh . Aˬ yaw˰-aˬ , Yoˇsehˆ lehˇ myahˇ-euˬ Yeˬsuˇ-euˬ zaˬ lahˇ meh .
40027058	Sahˬ paˬ Piˇlaˆ jawˇ gaˇ aˬ yaw˰ le uˇ-awˇ , Yeˬsuˇ-euˬ g'awˇ mawˇ shaˇ leˇ-euˬ meh . K'oeˇ ngeh , Yeˬsuˇ-euˬ g'awˇ mawˇ aˬ yaw˰-ahˇ a nehˬ-eu g'aˇ duˬ , sahˬ paˬ Piˇlaˆ dawˬ bi˰-euˬ meh .
40027059	Yeˬsuˇ-euˬ g'awˇ mawˇ-ahˇ Yoˇsehˆ ba˰ g'eh-awˇ , shawˇ jehˆ ni g'eh-eu saˬ paˇ paˇ pyuˇ neh mawˇ tawˆ tawˆ nehˬ-euˬ meh .
40027060	K'oeˇ naˇ , shui˰ teˇ poˬ ni g'eh-eu aˬ yaw˰-euˬ lmˬ bymˇ lo k'ahˬ-ahˇ ba˰ ahˇ-awˇ , lmˬ bymˇ mehˬ k'ehˬ-ahˇ k'aˬ lo lo ma ngawˬ tsoeˬ ya˰-awˇ g'o˰ leˇ-euˬ meh . Lmˬ bymˇ k'oeˇ-aˬ , aˬ yaw˰ neh lo guˇ-ahˇ ta˰ byoe-awˇ jahˇ taˬ-euˬ meh .
40027061	Maˬliˇ Maˬgaˬdaˬlaˇ hawˇ-eu , Maˬliˇ lehˇ myahˇ-euˬ zaˬ miˬ zaˬ yawˬ g'aˬ yawˬ , lmˬ bymˇ paw mehˬ shiˬ ciˬ pyawˇ-awˇ nuiˇ lu˰-eu meh .
40027062	Yawˬ nah yawˬ-aˬ , Jawˇ nah meh . K'oeˇ ngeh nah , piˇ ma aˬ yui˰ deuˬ hawˇ-eu Paˬliˬsehˇ deuˬ , sahˬ paˬ Piˇlaˆ jawˇ gaˇ le-euˬ meh .
40027063	Aˬ yaw˰ ma˰ sahˬ paˬ Piˇlaˆ-ahˇ ehˇ nehˬ-eu , " Sahˬ paˬ-oˇ , ja˰ myaw˰ aˬ da k'oeˇ g'aˬ maˬ shiˇ mi naˆ-ehˇ , smˬ nah byah laˇ naˇ Miˬyehˇ aˬ yaw˰-ahˇ paˇ bi g'o˰ deh˰ laˇ meh lehˇ aˬ yaw˰ ehˇ-eu nga ma˰ ya gaˬ taˬ-euˬ ma .
40027064	Aˬ yaw˰-euˬ zaˬ lahˇ deuˬ aˬ yaw˰-euˬ g'awˇ mawˇ k'oeˬ doˆ laˬ-iˇ-awˇ , Miˬyehˇ neh aˬ yaw˰-ahˇ paˇ bi g'o˰ deh˰ laˇ g'aˬ-euˬ meh lehˇ aˬ cawˬ-ahˇ maˬ ya bi ehˇ ni , smˬ nah keuˆ ni aˬ yaw˰-euˬ lmˬ bymˇ-ahˇ yaw muiˬ paˬ-ehˇ bi lo˰ piˇ-eu g'aˇ duˬ dawˬ bi˰-awˬ . Aˇ saˬ saˬ-eu heu poˆ k'oeˇ lo˰-ehˇ paˇ myaw˰ naˇ , yaw beh poˆ myaw˰-euˬ naˆ maˬ tseˇ doeˇ dui dui teh˰-a . "
40027065	Sahˬ paˬ Piˇlaˆ ehˇ-eu , " Naw ma˰ lo˰ piˇ-eu yehˇ jawˇ-eu maˬ ngeuˇ loˇ . G'o˰-iˇ-awˇ , k'aˇ g'eh nya-eu lo˰-ehˇ bi lo˰ piˇ-awˬ . "
40027066	K'oeˇ naˇ , aˬ yaw˰ ma˰ g'o˰-iˇ-awˇ , lmˬ bymˇ-ahˇ ngawˬ tsoeˬ taˬ-euˬ k'aˬ lo lo ma-ahˇ jmˬ diˬ-awˇ , yaw muiˬ-ehˇ bi lo˰ piˇ-euˬ meh .
40028001	Jawˇ nah dzeuˇ-awˇ , tiˬ jaw la˰ k'oeˇ aˇ dahˬ beh-eu nah uˬ bya bya taw paw , Maˬliˇ Maˬgaˬdaˬlaˇ hawˇ-eu Maˬliˇ yawˬ g'aˬ yawˬ lmˬ bymˇ-ahˇ haw-iˇ-euˬ meh .
40028002	Ja pyuˬ ni miˇ luˆ yaw k'aˆ-ehˇ luˆ laˇ-awˇ , SahˬpaˬMiˬyehˇ-euˬ mˬ taˆ g'aˬ k'ehˇ tiˬ g'aˬ mˬ k'oeˇ taˆ neh za˰ le-awˇ , k'aˬ lo lo ma k'oeˇ siˬ ngawˬ dzeh-awˇ , k'aˬ lo k'oeˇ siˬ k'oeˇ taˆ nuiˇ le-euˬ meh .
40028003	Aˬ yaw˰-euˬ g'awˇ mawˇ-aˬ , mˬ myaw˰ myaw˰-eu lo˰-ehˇ yaw sheh˰ bya-awˇ , aˬ yaw˰-euˬ mehˬ tsoeˬ-aˬ , ngehˇ lo˰-ehˇ pyuˇ deuˬ ni g'eh-eu meh .
40028004	Lmˬ bymˇ-ahˇ lo˰-eu deuˬ guˆ dui dui-eu miˇ neh , yaw dzuˬ dzuˬ dui dui-awˇ , shiˇ taˬ-euˬ tsawˇ haˬ lo˰-ehˇ pyeu˰-iˇ-euˬ meh .
40028005	Mˬ taˆ g'aˬ k'ehˇ k'oeˇ g'aˬ zaˬ miˬ zaˬ k'oeˇ nyiˬ g'aˬ-ahˇ heu lo˰-ehˇ ehˇ nehˬ-euˬ meh . " Naw nya˰ taˬ guˆ . La˰ ya˰ k'oeˇ taˆ bi ta˰ seh˰-euˬ Yeˬsuˇ k'oeˇ g'aˬ-ahˇ naw nya˰ poˆ lu˰-eu ngaˇ siˬ nya ma .
40028006	Aˬ yaw˰ heu gaˇ maˬ paˇ jawˇ meh . Aˬ yaw˰ neh ehˇ taˬ-euˬ lo˰-ehˇ , Miˬyehˇ neh aˬ yaw˰-ahˇ paˇ bi g'o˰ deh˰ laˇ g'aˬ-euˬ meh . Heu gaˇ laˇ-awˇ , aˬ yaw˰-ahˇ ba˰ taˬ-euˬ tsahˇ-ahˇ haw laˇ sheˇ .
40028007	Nymˬ-mˇ aˬ yaw˰-euˬ zaˬ lahˇ deuˬ jawˇ gaˇ yaw kawˇ-ehˇ iˇ-awˇ , heu lo˰-ehˇ ehˇ nehˬ-iˇ-awˬ . ' Aˬ yaw˰ shiˇ-euˬ g'o˰ deh˰ laˇ-awˇ , nymˬ-mˇ naw ma˰-euˬ mehˬ hu Gaˬliˬlehˇ miˇ k'ahˬ-ahˇ iˇ dzeuˇ-euˬ meh . Naw ma˰ aˬ yaw˰-ahˇ k'oeˇ gaˇ ya mawˇ teh˰-a ' lehˇ ehˇ nehˬ-iˇ-awˬ . Ngaˬ neh naw ma˰-ahˇ ehˇ nehˬ-euˬ dawˬ heu deuˬ yaw duˬ duˬ-ehˇ noeˬ taˬ-awˬ . "
40028008	K'oeˇ ngeh , aˬ yaw˰ nya˰ guˆ k'aw˰ guˆ , laˬ k'aˬ k'aw˰ cehˇ-eu la˰ k'oeˇ , nyi naˬ nyi naˬ-ehˇ maˬ jawˇ ni , aˬ yaw˰-euˬ zaˬ lahˇ deuˬ-ahˇ dzawˇ nehˬ-iˇ-eu g'aˇ duˬ cehˆ coeˬ coeˬ k'o˰ g'eh-euˬ meh .
40028009	Ja pyuˬ ni , aˬ yaw˰ nya˰-ahˇ Yeˬsuˇ tahˬ puˬ-awˇ , " Naw nya˰ k'oeˇ taˆ nui saˇ o˰-eu jeˬ jaˆ lu˰-uˇ " lehˇ ehˇ-eu meh . Aˬ yaw˰ nya˰ aˬ yaw˰ jawˇ gaˇ jiˆ leˇ-awˇ , aˬ yaw˰-euˬ aˬ kuiˇ-ahˇ byaˇ cu˰-awˇ uˬ duˬ tahˬ-euˬ meh .
40028010	Yeˬsuˇ aˬ yaw˰ nya˰-ahˇ ehˇ nehˬ-eu , " Taˬ guˆ . Ngaˬ-euˬ mehˇ nmˇ lo˰-ehˇ g'eh-eu deuˬ jawˇ gaˇ iˇ-awˇ , heu lo˰-ehˇ ehˇ nehˬ-iˇ-awˬ . ' Gaˬliˬlehˇ miˇ k'ahˬ-ahˇ iˇ-awˬ . K'oeˇ gaˇ ngaˬ-ahˇ ya mawˇ teh˰-a ' lehˇ ehˇ nehˬ-iˇ-awˬ . "
40028011	Zaˬ miˬ zaˬ k'oeˇ nyiˬ g'aˬ g'o˰-iˇ lu˰ ngeh , lmˬ bymˇ-ahˇ lo˰ lu˰-eu yehˇ tiˬ deuˬ meuˬ-ahˇ g'o˰-iˇ-awˇ , k'aˇ pyeu˰ laˇ-euˬ jeˬ dawˬ tawˆ lu˰ , piˇ ma aˬ yui˰ deuˬ-ahˇ dzawˇ nehˬ-euˬ meh .
40028012	Piˇ ma aˬ yui˰ k'oeˇ deuˬ aˬ yui˰ aˬ tsu deuˬ nehˬ-ehˇ bawˬ k'oeˬ-awˇ , yehˇ k'oeˇ deuˬ-ahˇ pyuˇ g'awˬ mya ni bi˰-euˬ meh .
40028013	Yehˇ k'oeˇ deuˬ-ahˇ aˬ yaw˰ ma˰ heu lo˰-ehˇ mehˬ gahˇ nehˬ-euˬ meh . " Naw ma˰ heu lo˰-ehˇ ehˇ-awˬ . Uˬ ci˰ paw naw ma˰ yu˰ k'aˆ lu˰ ngeh , aˬ yaw˰-euˬ zaˬ lahˇ deuˬ oe-awˇ , aˬ yaw˰-euˬ g'awˇ mawˇ-ahˇ ba˰ k'oeˬ le-euˬ meh lehˇ ehˇ-awˬ .
40028014	Gaˇ kawˆ heu sahˬ paˬ-ahˇ gaˬ keuˆ leˇ naˇ , naw ma˰ tiˬ jeˬ-iˬ maˬ lehˬ-a lehˇ , nga ma˰ ja piˇ nehˬ ma . Naw ma˰ tiˬ jeˬ-iˬ k'ahˬ maˬ ya lahˇ-aˇ . "
40028015	Lmˬ bymˇ-ahˇ lo˰ piˇ-euˬ yehˇ k'oeˇ deuˬ pyuˇ yuˇ dzaˬ-awˇ , aˬ yaw˰ ma˰-ahˇ mehˬ gahˇ nehˬ taˬ-euˬ lo˰-ehˇ ja byah-euˬ meh . K'oeˇ miˇ neh , iˬ nah keuˆ ni Yuˇdaˆ tsawˇ haˬ deuˬ gaˇ kawˆ k'oeˇ ja byah lu˰-eu meh .
40028016	Zaˬ lahˇ tseˇ ti˰ g'aˬ-aˬ , Yeˬsuˇ neh aˬ yaw˰ ma˰-ahˇ tsa˰ dzoeˇ taˬ-euˬ Gaˬliˬlehˇ miˇ k'ahˬ-ahˇ jaˆ-eu gawˬ duˇ tiˬ duˇ-ahˇ le-euˬ meh .
40028017	Aˬ yaw˰ ma˰ aˬ yaw˰-ahˇ mawˇ ngeh , uˬ duˬ tahˬ-euˬ meh . Ehˇ k'aw˰ , tiˬ paˆ na deuˬ yaw muiˬ-ehˇ maˬ jah-a .
40028018	Yeˬsuˇ aˬ yaw˰ ma˰-euˬ dawˬ peh jiˆ le-awˇ , heu lo˰-ehˇ ehˇ nehˬ-euˬ meh . " Mˬ hawˇ-eu miˇ tsaˬ k'oeˇ taˆ k'aˇ jaˆ-eu baoˬ dawˬ tawˆ lu˰ , ngaˬ-ahˇ bi˰ jiˇ la˰-euˬ meh .
40028019	K'oeˇ miˇ neh , miˇ tsaˬ tsawˇ jeuˬ dawˬ tawˆ lu˰ jawˇ gaˇ iˇ doe-awˇ , ngaˬ-euˬ zaˬ lahˇ pyeu˰ laˇ ni mˇ-iˇ-awˬ . Aˬda Miˬyehˇ , Zaˬmaˇ Miˬyehˇ hawˇ-eu , Muiˬ-eu Shawˇ-eu Yaw sahˇ Miˬyehˇ-euˬ tsawˇ myahˇ uˬ moˆ , aˬ yaw˰ ma˰-ahˇ iˇ cu˰ shawˇ nehˬ-awˬ .
40028020	Ngaˬ neh naw ma˰-ahˇ dawˬ k'aˇ bi˰ taˬ-euˬ yawˬ jeˬ na lu˰ , aˬ yaw˰ ma˰ naˇ haˬ-awˇ caw teh ni mehˬ nehˬ tsoˆ nehˬ-awˬ . Miˇ tsaˬ heu aˇ saˬ saˬ ngeh keuˆ ni , naw ma˰ nehˬ-ehˇ aˬ myah lu˰ ngaˇ jawˇ ma . "
41001001	Heu-aˬ , Miˬyehˇ-euˬ Zaˬmaˇ Yeˬsuˇ Ka li gaˇ kawˆ Laˬ k'aˬ cehˇ-eu Guiˬ lahˬ dawˬ meh .
41001002	Gaˇ kawˆ heu-aˬ , Miˬyehˇ g'aˇ duˬ ngehˬ dah-eu Iˇsaˬyaˇ neh heu lo˰-ehˇ bo˰-euˬ gaˇ aˇ dahˬ beh taˬ-euˬ meh . " Miˬyehˇ heu lo˰-ehˇ ehˇ-eu meh . ' Haw yawˬ , nawˇ iˇ-eu gaˇ ma-ahˇ , lehˬ hmˬ laˆ saˆ taˬ-eu g'aˇ duˬ , ngaˬ-euˬ g'aˬ k'ehˇ tiˬ g'aˬ-ahˇ ngaˇ , nawˬ-euˬ mehˬ hu pyehˬ g'eh-eu ma .
41001003	Bawˇ tsahˬ bawˇ dahˇ la˰ k'oeˇ jawˇ-awˇ , heu lo˰-ehˇ tiˬ g'aˬ guˇ lu˰ meh . SahˬpaˬMiˬyehˇ oe-eu g'aˇ duˬ , gaˇ ma lehˬ hmˬ laˆ saˆ taˬ-awˬ . Aˬ yaw˰ oe-eu gaˇ ma k'oeˇ kahˇ , dawˇ coe ni shaˇ dahˇ doˆ taˬ-awˬ . " '
41001004	Iˇ cu˰ shawˇ-eu Yoˇhaˬ bawˇ tsahˬ bawˇ dahˇ-ahˇ doˆ le-awˇ , heu lo˰-ehˇ dawˬ mehˬ mehˬ-euˬ meh . " Iˬ baˇ noeˬ poˆ-awˇ iˇ cu˰ shawˇ-awˬ . Miˬyehˇ naw ma˰-ahˇ iˬ baˇ pyehˬ nehˬ la˰ teh˰-a . "
41001005	Yuˇdaˆ miˇ k'ahˬ hawˇ-eu Yeˬluˇsaˬlehˬ meuˬ-ahˇ jawˇ-eu tsawˇ haˬ g'awˬ mya ni , Yoˇhaˬ dawˬ mehˬ mehˬ gaˇ naˇ haˬ-iˇ-euˬ meh . Aˬ yaw˰ ma˰ yawˬ ha-euˬ iˬ baˇ ja doˆ jiˇ-awˇ , aˬ yaw˰ neh Yawˇdaˬ lawˇ baˬ la˰ k'oeˇ iˇ cu˰ bi shawˇ-euˬ meh .
41001006	Yoˇhaˬ-aˬ , law taw ca˰ hm neh za˰ taˬ-euˬ mehˬ tsoeˬ dm-awˇ , shaˬ k'oˆ jo˰ pa˰ pa˰ lu˰-eu meh . Aˬ yaw˰ dzaˬ-eu dzaˇ-aˬ , nyehˇ bahˇ hawˇ-eu bawˇ tsahˬ byaˬ byaˬ uiˇ meh .
41001007	Aˬ yaw˰ dawˬ mehˬ mehˬ-awˇ ehˇ-eu , " Ngaˬ-euˬ mehˬ nah oe lu˰-eu g'aˬ-aˬ , ngaˇ naˆ maˬ tseˇ baoˬ huiˬ-eu meh . Ngaˇ-aˬ , aˬ yaw˰-euˬ sehˬ nawˆ aˇ caˆ-ahˇ awˆ k'o˰-awˇ puiˇ nehˬ-eu teh˰-ehˇ k'aw˰ maˬ geuˇ nya .
41001008	Ngaˇ naw ma˰-ahˇ iˇ cu˰ la˰ k'oeˇ iˇ cu˰ shawˇ nehˬ-euˬ ma . Ehˇ k'aw˰ , aˬ yaw˰-aˬ , Muiˬ-eu shawˇ-eu Yaw sahˇ Miˬyehˇ la˰ k'oeˇ iˇ cu˰ shawˇ nehˬ la˰ teh˰-a . "
41001009	G'awˬ myahˇ maˬ g'eh-ehˇ , Gaˬliˬlehˇ miˇ k'ahˬ Naˬzaˬlehˇ meuˬ-ahˇ neh Yeˬsuˇ oe-awˇ , Yawˇdaˬ lawˇ baˬ la˰ k'oeˇ Yoˇhaˬ neh iˇ cu˰ bi shawˇ-euˬ meh .
41001010	Yeˬsuˇ iˇ cu˰ la˰ k'oeˇ neh doˆ laˇ-eu nehˬ-ehˇ , mˬ pah le-awˇ , Yaw sahˇ Miˬyehˇ k'aˬ k'oeˬ lo˰-ehˇ aˬ yaw˰ k'oeˇ taˆ za˰ le lu˰ gaˇ aˬ yaw˰ ya mawˇ-euˬ meh .
41001011	" Nawˇ-aˬ , ngaˇ zawˇ gaˬ-eu ngaˬ-euˬ Zaˬmaˇ ma . Nawˬ-ahˇ ngaˇ nui k'ahˇ shiˇ dui dui ma " lehˇ , mˬ k'oeˇ taˆ teˇ saˇ gaˬ doˆ le-euˬ meh .
41001012	Tiˬ poˆ teh˰-ehˇ , Yaw sahˇ Miˬyehˇ neh Yeˬsuˇ-ahˇ bawˇ tsahˬ bawˇ dahˇ la˰ k'oeˇ bi iˇ-euˬ meh .
41001013	Bawˇ tsahˬ bawˇ dahˇ la˰ k'oeˇ aˬ yaw˰ oeˬ tseˇ nah jawˇ-awˇ , Saˬdaˬ neh muˇ juˇ bi juˇ-euˬ meh . Bawˇ tsahˬ jeˬ zaˬ yaw haiˬ deuˬ k'aw˰ , k'oeˇ gaˇ jawˇ-eu meh . Ehˇ k'aw˰ , mˬ taˆ g'aˬ k'ehˇ deuˬ aˬ yaw˰-ahˇ ngehˬ g'eh nehˬ-euˬ meh .
41001014	Yoˇhaˬ-ahˇ aˬ cawˬ neh tawˬ la˰ k'oeˇ bi nyeh˰ uˇ g'aˬ ngeh , Gaˬliˬlehˇ miˇ k'ahˬ-ahˇ Yeˬsuˇ iˇ-awˇ , Miˬyehˇ-euˬ Laˬ k'aˬ cehˇ-eu Guiˬ lahˬ dawˬ mehˬ-iˇ-euˬ meh .
41001015	Aˬ yaw˰ ehˇ-eu , " Aˇ yamˬ tsaˬ laˇ-euˬ meh . Miˬyehˇ miˇ k'ahˬ keuˆ le-eu dawˬ peh peh laˇ-euˬ meh . Iˬ baˇ noeˬ poˆ-awˇ Laˬ k'aˬ cehˇ-eu Guiˬ lahˬ dawˬ-ahˇ jah-awˬ . "
41001016	Gaˬliˬlehˇ lah lah dzeˇ caw caw-ehˇ Yeˬsuˇ iˇ lu˰ ngeh , ngaˬ shaˬ poˆ-eu tsawˇ haˬ pyeu˰-eu Siˇmoˬ hawˇ-eu Aˬdehˬlehˬ aˬ nya˰ mehˇ nmˇ za dzeh lu˰ gaˇ ya mawˇ-euˬ meh .
41001017	Aˬ nya˰ nmˇ-ahˇ Yeˬsuˇ ehˇ nehˬ-eu , " Ngaˬ-euˬ mehˬ nah caw teh laˇ-awˬ . Ngaˬ shaˬ poˆ-eu tsawˇ haˬ pyeu˰-eu naw nya˰ nmˇ-ahˇ , tsawˇ haˬ poˆ-eu tsawˇ haˬ bi geu˰ ma . "
41001018	Aˬ nya˰ nmˇ za byehˇ dzeh ya˰-awˇ , tiˬ poˆ teh˰-ehˇ aˬ yaw˰-euˬ mehˬ nah caw teh g'eh-euˬ meh .
41001019	Mehˬ hu paw paˇ iˇ g'eh ngeh , Zeˬbeˬdehˇ-euˬ aˬ li Yaˬkoˆ hawˇ-eu Yoˇhaˬ aˬ nya˰ nmˇ-ahˇ paˇ mawˇ-euˬ meh . Aˬnya˰ nmˇ-aˬ , lawˬ la˰ k'oeˇ uˇ-awˇ , za do˰ lu˰-eu meh .
41001020	Mawˇ le-euˬ nehˬ-ehˇ tiˬ poˆ teh˰-ehˇ , aˬ nya˰ nmˇ-ahˇ Yeˬsuˇ kuˇ-euˬ meh . K'oeˇ ngeh , aˬ nya˰ nmˇ-aˬ , aˬ da Zeˬbeˬdehˇ hawˇ-eu g'aˬ mahˇ poeˬ bi˰-awˇ k'ehˇ taˬ-euˬ tsawˇ haˬ deuˬ-ahˇ , lawˬ la˰ k'oeˇ bi jawˇ ya˰-awˇ , Yeˬsuˇ-euˬ mehˬ nah caw teh g'eh-euˬ meh .
41001021	Yeˬsuˇ hawˇ-eu aˬ yaw˰-euˬ zaˬ lahˇ deuˬ Gaˬbeˬneˬoˬ meuˬ-ahˇ iˇ-awˇ , Jawˇ nah keuˆ laˇ ngeh , uˬ duˬ tahˬ nymˇ-ahˇ Yeˬsuˇ le-awˇ , mehˬ nehˬ tsoˆ nehˬ-euˬ meh .
41001022	Aˬ yaw˰ mehˬ nehˬ tsoˆ nehˬ gaˇ k'aˇ ya gaˬ-euˬ tsawˇ haˬ deuˬ zahˬ leˇ-euˬ meh . Aˬ jeˬ miˇ neh ehˇ naˇ , aˬ yaw˰ mehˬ-eu tsoˆ-eu k'oeˇ-aˬ , Zahˇ dawˬ k'o˰ dawˬ mehˬ-eu saˬ laˬ deuˬ mehˬ gaˇ maˬ duˇ ni , baoˬ ahˇ-eu la˰ k'oeˇ mehˬ-eu jeˬ pyeu˰-eu meh .
41001023	K'oeˇ ngeh , neh˰ yaw jaw˰ uˇ-eu tsawˇ haˬ tiˬ g'aˬ uˬ duˬ tahˬ nymˇ k'oeˇ nymˇ la˰ k'oeˇ uˇ laˇ-awˇ ,
41001024	guˇ guˇ-ehˇ ehˇ-eu , " Naˬzaˬlehˇ tsawˇ haˬ Yeˬsuˇ-oˇ , nawˇ nga ma˰-ahˇ aˬ jeˬ ta˰ te . Nga ma˰-ahˇ laˆ cawˆ-eu lehˇ oe teˬ loˇ . Nawˬ-ahˇ ngaˇ siˬ nya ma . Nawˇ-aˬ , Miˬyehˇ-euˬ muiˬ-eu shawˇ-eu g'aˬ k'ehˇ meh . "
41001025	Yeˬsuˇ aˬ yaw˰-ahˇ dehˬ-awˇ ehˇ-eu , " Ciˬ cuˇ ni jawˇ-awˇ , tsawˇ haˬ teu g'aˬ-euˬ la˰ k'oeˇ neh doˆ-iˇ-awˬ . "
41001026	Neh˰ yaw jaw˰ k'oeˇ mawˇ tsawˇ haˬ k'oeˇ g'aˬ-ahˇ yaw k'aˆ-ehˇ bi teuˆ laˇ-awˇ , tiˬ teˇ guˇ k'aˆ laˇ-awˇ doˆ-iˇ-euˬ meh .
41001027	Tsawˇ haˬ dawˬ tawˆ lu˰ zahˬ dui dui leˇ-awˇ , tiˬ g'aˬ tiˇ g'aˬ heu lo˰-ehˇ ehˇ-eu meh . " Teu aˬ joˆ-ehˇ g'eh-eu nga . Mehˬ nehˬ tsoˆ nehˬ-eu yaw shui˰ tiˬ jeˬ nga loˇ . Tsawˇ haˬ teu g'aˬ neh˰ yaw jaw˰ deuˬ-ahˇ dawˬ bi˰ nya gaˇ keuˆ ni baoˬ ahˇ-awˇ , neh˰ k'oeˇ deuˬ aˬ yaw˰-euˬ dawˬ ya naˇ haˬ-eu nga laˬ . "
41001028	K'oeˇ ngeh , Yeˬsuˇ-euˬ gaˇ kawˆ k'oeˇ , tiˬ po˰ teh˰-ehˇ Gaˬliˬlehˇ miˇ k'ahˬ gaˬ doe-iˇ-euˬ meh .
41001029	Yeˬsuˇ hawˇ-eu aˬ yaw˰-euˬ zaˬ lahˇ k'oeˇ deuˬ uˬ duˬ tahˬ nymˇ-ahˇ neh doˆ le-awˇ , Siˇmoˬ hawˇ-eu Aˬdehˬlehˬ pehˬ-euˬ nymˇ-ahˇ iˇ-euˬ meh . Yaˬkoˆ hawˇ-eu Yoˇhaˬ aˬ nya˰ g'eh ahˇ-eu meh .
41001030	Siˇmoˬ-euˬ tsawˇ mawˬ zaˬ miˬ zaˬ g'aˬ pyaˬ-eu yu˰ lu˰-eu meh . Yeˬsuˇ oe keuˆ-euˬ nehˬ-ehˇ , aˬ yaw˰ pyaˬ lu˰-eu gaˇ kawˆ ehˇ nehˬ-euˬ meh .
41001031	Yeˬsuˇ aˬ yaw˰ jawˇ gaˇ iˇ-awˇ , aˬ la˰-ahˇ nyeh˰ tehˬ-awˇ g'eu tuˇ nehˬ-euˬ meh . K'oeˇ ngeh , aˬ yaw˰ pyaˬ-eu taˬ leˇ-awˇ , aˬ yaw˰ ma˰-ahˇ dzaˬ dzaˬ dawˇ dawˇ lehˬ hmˬ laˆ saˆ nehˬ-euˬ meh .
41001032	Nahˇ ma ga ahˇ-awˇ uˬ ci˰ ci˰ le ngeh , naˇ-eu tsawˇ haˬ deuˬ hawˇ-eu neh˰ uˇ-eu tsawˇ haˬ dawˬ tawˆ lu˰-ahˇ , Yeˬsuˇ jawˇ gaˇ sheuˬ la˰-euˬ meh .
41001033	Meuˬ k'oeˇ meuˬ la˰ k'oeˇ jawˇ-eu tsawˇ haˬ dawˬ tawˆ lu˰ , nymˇ k'oeˇ nymˇ mehˬ shi uiˬ laˇ jiˇ-euˬ meh .
41001034	Naˇ gawˇ g'awˬ mya jeˬ ahˇ-eu tsawˇ haˬ g'awˬ mya ni-ahˇ Yeˬsuˇ laˆ taˬ nehˬ-awˇ , neh˰ uˇ-eu tsawˇ haˬ g'awˬ mya g'aˬ-ahˇ neh˰ teh doˆ nehˬ-euˬ meh . Neh˰ k'oeˇ deuˬ-ahˇ aˬ yaw˰ dawˬ tiˬ dawˬ-iˬ maˬ bi ngehˬ doˆ laˇ-a . Aˬ jeˬ miˇ neh ehˇ naˇ , aˬ yaw˰ aˬ suˇ g'aˬ pyeu˰-eu neh˰ k'oeˇ deuˬ siˬ nya-eu meh .
41001035	Yawˬ shawˬ yawˬ uˬ bya maˬ bya laˇ mi naˆ-ehˇ , Yeˬsuˇ tuˇ-awˇ , nymˇ k'oeˇ nymˇ-ahˇ neh doˆ-iˇ-euˬ meh . Meuˬ la˰ nyiˇ iˇ doˆ-awˇ , ciˬ cuˇ ni g'eh-eu jawˇ duˬ-ahˇ guiˬ lahˬ shaˇ-iˇ-euˬ meh .
41001036	Siˇmoˬ hawˇ-eu cawˬ deuˬ aˬ yaw˰-ahˇ poˆ-iˇ-euˬ meh .
41001037	Aˬ yaw˰ ma˰ aˬ yaw˰-ahˇ mawˇ ngeh , " Tsawˇ haˬ yawˬ g'aˬ na lu˰ nawˬ-ahˇ poˆ lu˰ meh " lehˇ ehˇ nehˬ-euˬ meh .
41001038	Ehˇ k'aw˰ , Yeˬsuˇ ehˇ-eu , " Aˬ dui ma˰ heu paw jaˆ-eu pu deuˬ-ahˇ ya iˇ meh . Pu k'oeˇ deuˬ-ahˇ k'aw˰ , ngaˇ dawˬ mehˬ ya mehˬ-iˇ meh . Aˬ jeˬ miˇ neh ehˇ naˇ , k'oeˇ gaˇ dawˬ mehˬ mehˬ-iˇ-eu lehˇ ngaˇ oe-euˬ ma . "
41001039	K'oeˇ naˇ , Gaˬliˬlehˇ miˇ k'ahˬ doe ni aˬ yaw˰ iˇ-awˇ , uˬ duˬ tahˬ nymˇ la˰ k'oeˇ dawˬ mehˬ mehˬ mehˬ-ehˇ cah-awˇ , neh˰ uˇ-eu tsawˇ haˬ deuˬ-ahˇ neh˰ teh doˆ nehˬ-euˬ meh .
41001040	Coiˬ doi naˇ-eu tsawˇ haˬ tiˬ g'aˬ Yeˬsuˇ jawˇ gaˇ oe-awˇ , pawˬ tsui˰ pawˬ dmˬ dmˬ-awˇ , " Nawˇ jahˇ nehˬ la˰ maw˰ naˇ , ngaˇ muiˬ laˇ shawˇ laˇ ni jahˇ nya meh " lehˇ ehˇ-eu meh .
41001041	Aˬ yaw˰-ahˇ Yeˬsuˇ g'awˬ shaˬ haw gaˬ-awˇ , aˬ la˰ cawˬ ja-awˇ toeˬ ciˆ nehˬ-eu la˰ k'oeˇ , " Ngaˇ jahˇ nehˬ maw˰-eu ma . Muiˬ laˇ shawˇ laˇ-awˬ " lehˇ ehˇ nehˬ-euˬ meh .
41001042	Coiˬ doi naˇ gawˇ k'oeˇ ja pyuˬ ni byoˆ-iˇ jiˇ-awˇ , tsawˇ haˬ k'oeˇ g'aˬ muiˬ laˇ shawˇ laˇ-euˬ meh .
41001043	Tsawˇ haˬ k'oeˇ g'aˬ-ahˇ Yeˬsuˇ yaw k'aˆ k'aˆ-ehˇ ehˇ nehˬ-awˇ bi g'o˰-iˇ-euˬ meh .
41001044	" Naˇ haˬ sheˇ . Gaˇ kawˆ heu tiˬ g'aˬ-ahˇ-iˬ taˬ ehˇ nehˬ de . Tiˬ poˆ teh˰-ehˇ piˇ ma jawˇ gaˇ le-awˇ , nawˬ-euˬ g'awˇ mawˇ-ahˇ bi pyehˆ tseˇ haw leˇ-awˬ . K'oeˇ naˇ , nawˇ naˇ gawˇ taˬ leˇ-euˬ gaˇ kawˆ tsawˇ haˬ yawˬ g'aˬ na lu˰ bi siˬ duˬ-eu g'aˇ duˬ , Moˇseˬ neh dawˬ bi˰ taˬ ya˰-euˬ lawˇ-eu shehˇ-eu jeˬ lawˇ-iˇ-awˬ . "
41001045	Ehˇ k'aw˰ , tsawˇ haˬ k'oeˇ g'aˬ g'o˰-iˇ-awˇ , gaˇ kawˆ k'oeˇ yawˬ gaˇ na lu˰ ja doe-iˇ-euˬ meh . Aˬ yaw˰ neh aˇ dzehˬ ja byah dzeuˇ-euˬ miˇ neh , Yeˬsuˇ aˬ cawˬ mawˇ mawˇ-ehˇ meuˬ la˰ k'oeˇ maˬ iˇ nya ni pyeu˰-iˇ-euˬ meh . Meuˬ-euˬ la˰ nyiˇ paw ciˬ cuˇ ni g'eh gaˇ teh˰-ehˇ aˬ yaw˰ jawˇ-awˇ , yawˬ paw na lu˰ jawˇ-eu tsawˇ haˬ deuˬ aˬ yaw˰ jawˇ gaˇ laˇ-euˬ meh .
41002001	Heu myaˆ nah byah laˇ ngeh , Gaˬbeˬneˬoˬ meuˬ-ahˇ Yeˬsuˇ paˇ g'o˰-iˇ-awˇ , aˬ yaw˰ iˇ kahˇ-ahˇ jawˇ lu˰-eu gaˇ kawˆ gaˬ byah-iˇ-euˬ meh .
41002002	Tsawˇ haˬ g'awˬ mya ni uiˬ laˇ-euˬ miˇ neh , nymˇ la˰ k'oeˇ maˬ deˇ leˇ-eu uˬ ta˰ , la˰ nyiˇ paw k'aw˰ jawˇ k'aˇ maˬ za-a . Tsawˇ haˬ k'oeˇ deuˬ-ahˇ Yeˬsuˇ dawˬ mehˬ mehˬ nehˬ lu˰-eu meh .
41002003	K'oeˇ ngeh , tsawˇ haˬ oeˬ g'aˬ kuiˇ shiˇ la˰ shiˇ shiˇ-euˬ tsawˇ haˬ tiˬ g'aˬ-ahˇ Yeˬsuˇ jawˇ gaˇ ba˰ ha laˇ-euˬ meh .
41002004	Tsawˇ haˬ tiˬ teuˇ jawˇ-eu miˇ neh , Yeˬsuˇ jawˇ gaˇ maˬ ba˰ keuˆ g'eh nya-ehˇ , Yeˬsuˇ-euˬ uˬ duˬ uˬ taˆ nyiˬ paˆ-ehˇ , nymˇ mˬ laˆ peh˰-euˬ meh . Nymˇ mˬ laˆ peh˰ g'aˬ ngeh , kuiˇ shiˇ la˰ shiˇ shiˇ-eu tsawˇ haˬ k'oeˇ g'aˬ-ahˇ gawˬ pu k'oeˇ taˆ bi yu˰-awˇ , maˇ peh˰ k'oeˇ tsahˇ-ahˇ neh aˬ za za-ehˇ pyehˬ ka-euˬ meh .
41002005	Aˬ yaw˰ ma˰ k'oeˇ naˆ naˆ-ehˇ jah gaˇ Yeˬsuˇ ya mawˇ ngeh , kuiˇ shiˇ la˰ shiˇ shiˇ-euˬ k'oeˇ g'aˬ-ahˇ , " Ngaˬ li-oˇ , nawˬ-euˬ iˬ baˇ pyehˬ nehˬ g'aˬ-euˬ ma " lehˇ ehˇ nehˬ-euˬ meh .
41002006	K'oeˇ gaˇ nuiˇ lu˰-eu Zahˇ dawˬ k'o˰ dawˬ mehˬ-eu saˬ laˬ tiˬ paˆ na deuˬ , yawˬ haˇ yaw ha heu lo˰-ehˇ shaˇ noeˬ lu˰-eu meh .
41002007	" Tsawˇ haˬ heu g'aˬ aˬ joˆ-ehˇ teu lo˰-ehˇ ehˇ peuˬ-eu nga . Teu-aˬ , Miˬyehˇ-ahˇ yehˬ bawˬ sehˇ lu-ehˇ ehˇ gaˇ duˇ-eu meh . Miˬyehˇ maˬ ngeuˇ naˇ , aˬ suˇ g'aˬ iˬ baˇ pyehˬ nehˬ nya ta . "
41002008	Aˬ yaw˰ ma˰ k'oeˇ lo˰-ehˇ shaˇ noeˬ lu˰-eu gaˇ kawˆ Yeˬsuˇ tiˬ poˆ teh˰-ehˇ siˬ nya-awˇ , heu lo˰-ehˇ ehˇ nehˬ-euˬ meh . " Naw ma˰-euˬ nui ma la˰ k'oeˇ aˬ jeˬ miˇ neh teu lo˰-ehˇ noeˬ lu˰ te . Kuiˇ shiˇ la˰ shiˇ shiˇ-eu tsawˇ haˬ heu g'aˬ-ahˇ aˬ joˆ-ehˇ ehˇ nehˬ-eu awˬ dzehˬ ta .
41002009	' Nawˬ-euˬ iˬ baˇ pyehˬ nehˬ g'aˬ-euˬ meh ' lehˇ ehˇ-eu awˬ dzehˬ ta loˇ . ' Tuˇ-awˇ , nawˬ-euˬ gawˬ pu ba˰-awˇ cah-awˬ ' lehˇ ehˇ nehˬ-eu awˬ dzehˬ ta loˇ .
41002010	Tsawˇhaˬ-euˬ Zaˬmaˇ-aˬ , miˇ tsaˬ heu k'oeˇ taˆ iˬ baˇ pyehˬ nehˬ-eu baoˬ jaˆ-eu gaˇ kawˆ , ngaˇ naw ma˰-ahˇ bi siˬ bi mawˇ ma . " K'oeˇ naˇ , kuiˇ shiˇ la˰ shiˇ shiˇ-eu tsawˇ haˬ k'oeˇ g'aˬ-ahˇ aˬ yaw˰ ehˇ nehˬ-eu ,
41002011	" Tuˇ-awˇ , nawˬ-euˬ gawˬ pu ba˰-awˇ g'o˰-iˇ-awˬ lehˇ nawˬ-ahˇ ngaˇ ehˇ-eu ma . "
41002012	Aˬ yaw˰ ma˰ dawˬ tawˆ lu˰ haw lu˰ ngeh , tsawˇ haˬ k'oeˇ g'aˬ tuˇ laˇ-awˇ , aˬ yaw˰-euˬ gawˬ pu yaw kawˇ-ehˇ ba˰-awˇ doˆ-iˇ-euˬ meh . Aˬ yaw˰ ma˰ dawˬ tawˆ lu˰ zahˬ dui dui leˇ-awˇ , Miˬ yehˇ-ahˇ ja ceuˬ-eu la˰ k'oeˇ ehˇ-eu , " Heu lo˰-ehˇ g'eh-eu jeˬ tiˬ jawˇ-iˬ maˬ mawˇ haw-aˬ . "
41002013	Gaˬliˬlehˇ lah lah dzeˇ Yeˬsuˇ tiˬ poˆ paˇ iˇ-euˬ meh . Tsawˇ haˬ aˇ ma˰ ma˰ ma aˬ yaw˰ jawˇ gaˇ uiˬ laˇ-awˇ , aˬ yaw˰ mehˬ nehˬ tsoˆ nehˬ-euˬ meh .
41002014	Aˬ yaw˰ mehˬ hu paw cah g'eh lu˰ geh , Aˬlaˬpehˇ-euˬ aˬ li Leˬbiˇ lehˇ myahˇ-euˬ kawˬ ta˰-eu tsawˇ haˬ tiˬ g'aˬ , saˇ naˇ la˰ k'oeˇ nuiˇ lu˰ gaˇ mawˇ-euˬ meh . " Ngaˬ-euˬ mehˬ nah caw teh laˇ-awˬ " lehˇ Yeˬsuˇ ehˇ ngeh , Leˬbiˇ tsawˬ tuˇ laˇ-awˇ , Yeˬsuˇ-euˬ mehˬ nah caw teh g'eh-euˬ meh .
41002015	K'oeˇ naˇ , Leˬbiˇ-euˬ nymˇ-ahˇ Yeˬsuˇ hawˬ dzaˬ-euˬ meh . Kawˬ ta˰-eu tsawˇ haˬ deuˬ hawˇ-eu iˬ baˇ zaˬ deuˬ g'awˬ mya ni , Yeˬsuˇ mehˬ nah caw teh lu˰-eu meh . Aˬ yaw˰ ma˰ g'awˬ mya ni , Yeˬsuˇ hawˇ-eu aˬ yaw˰-euˬ zaˬ lahˇ deuˬ nehˬ-ehˇ hawˬ jawˬ jawˬ-awˇ dzaˬ-euˬ meh .
41002016	Aˬ caw neh iˬ baˇ zaˬ lehˇ myahˇ-awˇ bi sawˇ dzeh taˬ-euˬ tsawˇ haˬ deuˬ hawˇ-eu kawˬ ta˰-eu tsawˇ haˬ deuˬ nehˬ-ehˇ Yeˬsuˇ hawˬ dzaˬ ta˰ gaˇ , Zahˇ dawˬ k'o˰ dawˬ mehˬ-eu saˬ laˬ deuˬ pyeu˰-eu Paˬliˬsehˇ deuˬ ya mawˇ ngeh , " Aˬ jeˬ miˇ neh k'oeˇ lo˰-ehˇ g'eh-eu tsawˇ haˬ deuˬ nehˬ-ehˇ aˬ yaw˰ dzaˬ ta˰ dawˇ ta˰ ta " lehˇ , Yeˬsuˇ-euˬ zaˬ lahˇ deuˬ-ahˇ aˬ yaw˰ ma˰ naˇ haˬ-euˬ meh .
41002017	Aˬ yaw˰ ma˰ k'oeˇ lo˰-ehˇ ehˇ gaˇ Yeˬsuˇ ya gaˬ-awˇ , heu lo˰-ehˇ ehˇ k'o˰ nehˬ-euˬ meh . " Jawˇ saˇ doˆ lu˰-eu deuˬ naˇ gawˇ laˆ saˆ-eu tsawˇ haˬ-ahˇ maˬ loˬ-a . Jawˇ saˇ maˬ doˆ-eu deuˬ teh˰-ehˇ loˬ-eu meh . Aˬ cawˬ yaw zeu baw-eu tsawˇ haˬ deuˬ-ahˇ kuˇ-eu lehˇ ngaˇ oe-euˬ maˬ ngeuˇ . Iˬ baˇ zaˬ deuˬ-ahˇ kuˇ-eu lehˇ ngaˇ oe-euˬ ma . "
41002018	Tiˬ poˆ-aˬ , Iˇ cu˰ shawˇ-eu Yoˇhaˬ-euˬ zaˬ lahˇ deuˬ hawˇ-eu Paˬliˬsehˇ deuˬ maˬ dzaˬ-eu zahˇ jahˇ-euˬ meh . Tsawˇ haˬ tiˬ paˆ na deuˬ Yeˬsuˇ jawˇ gaˇ laˇ-awˇ ehˇ-eu , " Iˇ cu˰ shawˇ-eu Yoˇhaˬ-euˬ zaˬ lahˇ deuˬ hawˇ-eu , Paˬliˬsehˇ deuˬ-euˬ zaˬ lahˇ deuˬ maˬ dzaˬ-eu zahˇ jahˇ k'aw˰ , aˬ jeˬ miˇ neh nawˬ-euˬ zaˬ lahˇ deuˬ k'oeˇ lo˰-ehˇ maˬ jahˇ ta . "
41002019	Yeˬsuˇ ehˇ-eu , " Oeˇ mˇ baˇ gaˇ laˇ-euˬ tsawˇ haˬ deuˬ maˬ dzaˬ-eu zahˇ jahˇ teh˰-a loˇ . Maˬ jahˇ-aˇ . Miˬ zaˬ sheuˬ-eu g'aˬ aˬ yaw˰ ma˰ nehˬ-ehˇ k'aˇ jawˇ k'oeˇ keuˆ ni , maˬ dzaˬ-eu zahˇ maˬ jahˇ-aˇ .
41002020	Ehˇ k'aw˰ , miˬ zaˬ sheuˬ-eu g'aˬ-ahˇ aˬ yaw˰ ma˰ nehˬ-ehˇ maˬ bi jawˇ ni bi sheuˬ byoˆ g'eh-eu tiˬ nah keuˆ le teh˰-a . K'oeˇ ngeh jawˇ , aˬ yaw˰ ma˰ maˬ dzaˬ-eu zahˇ jahˇ teh˰-a .
41002021	" Tsawˇ haˬ tiˬ g'aˬ-iˬ mehˬ tsoeˬ yaw cehˇ-ahˇ saˬ paˇ yaw shui˰ neh pehˇ tsahˇ maˬ do˰-aˇ . K'oeˇ lo˰-ehˇ do˰ naˇ , pehˇ tsahˇ yaw shui˰ k'oeˇ baˬ da neh mehˬ tsoeˬ yaw cehˇ k'oeˇ kahˇ paˇ pyaˬ dzehˬ-iˇ-awˇ , yaw beh naˆ maˬ tseˇ maˇ k'ehˬ jeˇ dzehˬ laˇ teh˰-a .
41002022	K'oeˇ gaˇ duˇ ni , tsawˇ haˬ tiˬ g'aˬ-iˬ aˬ ga˰ dzaˇ uiˇ shehˆ ahˇ-eu shaˬ k'oˆ iˇ puˬ yaw oeˇ la˰ k'oeˇ , aˬ ga˰ dzaˇ uiˇ yaw shui˰ maˬ shehˆ ahˇ-aˇ . K'oeˇ lo˰-ehˇ jahˇ naˇ , aˬ ga˰ dzaˇ uiˇ k'oeˇ shaˬ k'oˆ iˇ puˬ-ahˇ dzaˬ peh˰-awˇ , aˬ ga˰ dzaˇ uiˇ k'aˇ-iˇ-eu uˬ ta˰ , shaˬ k'oˆ iˇ puˬ cawˆ-iˇ teh˰-a . Aˬ ga˰ dzaˇ uiˇ yaw shui˰-ahˇ , shaˬ k'oˆ iˇ puˬ yaw shui˰ la˰ k'oeˇ ya shehˆ ahˇ-eu meh . "
41002023	Jawˇ nah ngeh nah Yeˬsuˇ cehˇ yaˇ-ahˇ iˇ paˆ g'eh ngeh , aˬ yaw˰-euˬ mehˬ nah caw teh lu˰-eu zaˬ lahˇ deuˬ cehˇ nmˇ tseuˆ tseuˆ-ehˇ cah-eu meh .
41002024	Paˬliˬsehˇ deuˬ Yeˬsuˇ-ahˇ ehˇ-eu , " Haw sheˇ . Aˬ jeˬ miˇ neh Jawˇ nah ngeh nah maˬ mˇ k'mˬ-eu jeˬ aˬ yaw˰ ma˰ mˇ ta . "
41002025	Yeˬsuˇ ehˇ-eu , " Daˬbiˇ hawˇ-eu aˬ yaw˰-euˬ tsawˇ haˬ deuˬ hawˬ meh˰ meh˰ dui dui laˇ-awˇ , tiˬ jeˬ paˬ maˬ dzaˬ-ehˇ maˬ g'eh nya ni pyeu˰ laˇ ngeh , aˬ joˆ-ehˇ jahˇ-euˬ gaˇ kawˆ naw ma˰ maˬ ya gui haw-aˬ loˇ .
41002026	Miˬyehˇ-euˬ nymˇ la˰ k'oeˇ aˬ yaw˰ uˇ leˇ-awˇ , Miˬyehˇ-ahˇ lawˇ nehˬ taˬ-euˬ kaˬ muˇ dzaˬ-euˬ meh . Aˬbyaˬdaˬ Piˇ ma Yaw huiˬ g'aˬ geu˰ ngeh ziˇ-ahˇ , k'oeˇ lo˰-ehˇ pyeu˰ ya˰-euˬ meh . Aˬ dui-euˬ Zahˇ dawˬ k'o˰ dawˬ la˰ k'oeˇ , piˇ ma deuˬ teh˰-ehˇ k'oeˇ lo˰-ehˇ g'eh-eu dzaˇ deuˬ dzaˬ k'mˬ-eu meh . Ehˇ k'aw˰ , Daˬbiˇ aˬ yaw˰ dzaˬ-euˬ u ta˰ , aˬ yaw˰-euˬ tsawˇ haˬ deuˬ-ahˇ k'aw˰ bi˰ nehˬ-awˇ bi dzaˬ-euˬ meh . "
41002027	Yeˬsuˇ aˬ yaw˰ ma˰-ahˇ ehˇ nehˬ-eu , " Jawˇ nah-aˬ , tawˇ haˬ zaˬ g'aˇ duˬ muiˬ ni beh taˬ-euˬ jeˬ pyeu˰-eu meh . Jawˇ nah g'aˇ duˬ tsawˇ haˬ zaˬ-ahˇ beh taˬ-euˬ maˬ ngeuˇ-a .
41002028	Tsawˇhaˬ-euˬ Zaˬmaˇ-aˬ , Jawˇ nah-ahˇ uˆ lahˇ-eu Sahˬpaˬ k'aw˰ ngeuˇ meh . "
41003001	K'oeˇ naˇ , Yeˬsuˇ uˬ duˬ tahˬ nymˇ-ahˇ le-euˬ meh . Aˬ la˰ tiˬ pyawˬ shiˇ-euˬ tsawˇ haˬ tiˬ g'aˬ k'oeˇ gaˇ jawˇ-eu meh .
41003002	Jawˇ nah ngeh nah tsawˇ haˬ k'oeˇ g'aˬ-ahˇ Yeˬsuˇ laˆ taˬ nehˬ nga loˇ lehˇ haw duˬ-awˇ , Yeˬsuˇ-euˬ yaw lehˬ poˆ-eu lehˇ noeˬ gahˇ taˬ-euˬ tsawˇ haˬ tiˬ deuˬ k'aw˰ , k'oeˇ gaˇ jawˇ-eu meh .
41003003	Aˬ la˰ tiˬ pyawˬ shiˇ-euˬ tsawˇ haˬ k'oeˇ g'aˬ-ahˇ , " Mehˬ shi paw doˆ laˇ-awˬ " lehˇ , Yeˬsuˇ ehˇ nehˬ-euˬ meh .
41003004	K'oeˇ naˇ , tsawˇ haˬ k'oeˇ deuˬ-ahˇ aˬ yaw˰ naˇ haˬ-eu , " Jawˇ nah ngeh nah Zahˇ dawˬ k'o˰ dawˬ aˬ dui-ahˇ aˬ geu jeˬ bi mˇ la˰ taˬ . Yaw muiˬ jeˬ bi mˇ la˰ taˬ loˇ . Maˬ muiˬ-eu jeˬ bi maˇ la˰ taˬ loˇ . Aˬ cawˬ-euˬ sa˰ laˇ-ahˇ ka k'o˰-eu jeˬ bi mˇ la˰ taˬ loˇ . Aˬ cawˬ-ahˇ seh˰-eu jeˬ bi mˇ la˰ taˬ loˇ . " Ehˇ k'aw˰ , tsawˇ haˬ k'oeˇ deuˬ dawˬ maˬ tmˇ-a .
41003005	Tsawˇ haˬ k'oeˇ deuˬ-ahˇ Yeˬsuˇ haw-awˇ nui ma pehˇ-eu meh . Ehˇ k'aw˰ , aˬ yaw˰ ma˰ nui ma g'ahˇ-awˇ lehˬ dui dui gaˇ aˬ yaw˰ g'awˬ shaˬ gaˬ-euˬ meh . K'oeˇ naˇ , tsawˇ haˬ k'oeˇ g'aˬ-ahˇ " Aˬ la˰ cawˬ ja-awˬ " lehˇ Yeˬsuˇ ehˇ nehˬ-awˇ , aˬ yaw˰ aˬ la˰ caw ja ngeh , la˰ shiˇ shiˇ-eu taˬ leˇ-euˬ meh .
41003006	K'oeˇ ngeh , Paˬliˬsehˇ deuˬ uˬ duˬ tahˬ nymˇ la˰ k'oeˇ neh doˆ-iˇ-awˇ , Heˬloˆ aˇ muˇ la˰ k'oeˇ uˇ-eu tsawˇ haˬ deuˬ nehˬ-ehˇ tahˬ dzoeˇ-awˇ , Yeˬsuˇ-ahˇ seh˰-eu g'aˇ duˬ bawˬ dzaˬ-euˬ meh .
41003007	Yeˬsuˇ hawˇ-eu aˬ yaw˰-euˬ zaˬ lahˇ deuˬ Gaˬliˬlehˇ lah-ahˇ iˇ-euˬ meh . Gaˬliˬlehˇ miˇ k'ahˬ hawˇ-eu Yuˇdaˆ miˇ k'ahˬ-ahˇ jawˇ-eu tsawˇ haˬ deuˬ , baˬ ma˰ puˇ jeˬ-ahˇ aˬ yaw˰ ma˰-euˬ mehˬ nah caw teh-eu meh .
41003008	Iˇduˇmehˇ miˇ k'ahˬ-ahˇ jawˇ-eu tsawˇ haˬ deuˬ , Yawˇdaˬ lawˇ baˬ nahˇ ma doˆ k'ehˬ paw k'ahˬ-ahˇ jawˇ-eu tsawˇhaˬ deuˬ hawˇ-eu , Duˇlu meuˬ hawˇ-eu Siˇdoˬ meuˬ-euˬ gahˬ kaˬ-ahˇ jawˇ-eu tsawˇ haˬ deuˬ k'aw˰ caw teh lu˰-eu meh . Yeˬsuˇ neh mˇ-euˬ gaˇ deuˬ gaˇ kawˆ aˬ yaw˰ ma˰ ya gaˬ-euˬ miˇ neh , Yeˬsuˇ jawˇ gaˇ aˬ yaw˰ ma˰ oe-euˬ meh .
41003009	Tsawˇ haˬ aˇ ma˰ k'oeˇ myaˬ dui dui-eu miˇ neh , aˬ yaw˰-ahˇ tahˬ tehˬ laˇ gaˇ guˆ-awˇ , aˬ yaw˰-euˬ g'aˇ duˬ lawˬ tiˬ laˇ lehˬ hmˬ taˬ-awˬ lehˇ , zaˬ lahˇ deuˬ-ahˇ aˬ yaw˰ ehˇ nehˬ-euˬ meh .
41003010	Aˬ jeˬ miˇ neh ehˇ naˇ , tsawˇ haˬ g'awˬ mya ni-ahˇ aˬ yaw˰ naˇ gawˇ laˆ taˬ nehˬ haw-euˬ miˇ neh , naˇ-eu tsawˇ haˬ dawˬ tawˆ lu˰ , aˬ yaw˰-ahˇ toeˬ ciˆ-eu lehˇ tahˬ tahˬ-ehˇ oe lu˰-eu meh .
41003011	Neh˰ yaw jaw˰ uˇ-eu tsawˇ haˬ deuˬ aˬ yaw˰-ahˇ k'aˇ mawˇ le ngeh , aˬ yaw˰-euˬ mehˬ shi ga byaˆ-awˇ , " Nawˇ-aˬ , Miˬyehˇ-euˬ Zaˬmaˇ meh " lehˇ guˇ-eu meh .
41003012	Aˬ yaw˰ aˬ suˇ g'aˬ pyeu˰-eu gaˇ kawˆ a˰ cawˬ-ahˇ maˬ ehˇ mehˬ-eu g'aˇ duˬ , neh˰ yaw jaw˰ k'oeˇ deuˬ-ahˇ Yeˬsuˇ yaw k'aˆ k'aˆ-ehˇ dawˬ bi˰-euˬ meh .
41003013	K'oeˇ naˇ , Yeˬsuˇ gawˬ jawˬ-ahˇ daˆ leˇ-awˇ , aˬ yaw˰ nui ma tsaˬ-eu tsawˇ haˬ deuˬ-ahˇ kuˇ ngeh , aˬ yaw˰ ma˰ aˬ yaw˰ jawˇ gaˇ laˇ-euˬ meh .
41003014	Aˬ yaw˰ nehˬ-ehˇ bi jawˇ-eu g'aˇ duˬ hawˇ-eu , dawˬ mehˬ bi mehˬ-iˇ-eu g'aˇ duˬ , tsawˇ haˬ tseˇ nyi˰ g'aˬ-ahˇ aˬ yaw˰ tseˇ doˆ-awˇ , g'aˬ k'ehˇ lehˇ myahˇ nehˬ-euˬ meh .
41003015	Aˬ yaw˰ ma˰-ahˇ , neh˰ teh doˆ nya-eu baoˬ bi˰ nehˬ-euˬ meh .
41003016	Yeˬsuˇ neh tseˇ doˆ-euˬ tsawˇ haˬ k'oeˇ tseˇ nyi˰ g'aˬ-aˬ , heu deuˬ meh . Yeˬsuˇ neh Beˬtuˆluˆ lehˇ myahˇ nehˬ-euˬ Siˇmoˬ ,
41003017	" Mˬ jeˬ tsawˬ tehˆ-euˬ zaˬ deuˬ " lehˇ dawˬ tsui˰ ehˇ maw˰-eu tsawˇ myahˇ pyeu˰-eu " Bawˇneˬgehˇ " lehˇ myahˇ nehˬ-euˬ Zeˬbeˬdehˇ-euˬ aˬ li Yaˬkoˆ hawˇ-eu Yoˇhaˬ aˬ nya˰ nmˇ ,
41003018	Aˬdehˬlehˬ , Piˇliˇpuˆ , Baˬtawˇlaˬmehˇ , Ma˰tehˬ , Toˇmaˆ , Aˬlaˬpehˇ-euˬ aˬ li Yaˬkoˆ , Taˬdehˇ , Kaˬnaˬniˇ aˇ muˇ la˰ k'oeˇ uˇ-eu Siˇmoˬ hawˇ-eu ,
41003019	aˇ nah Yeˬsuˇ-ahˇ ahˬ dzaˬ-euˬ g'aˬ pyeu˰-eu Yuˇdaˆ Iˇsaˬgaˬliˬoˆ heu deuˬ meh .
41003020	K'oeˇ naˇ , Yeˬsuˇ iˇ kahˇ-ahˇ g'o˰-iˇ-euˬ meh . Tsawˇ haˬ aˇ ma˰ ma˰ ma paˇ uiˬ laˇ-euˬ miˇ neh , Yeˬsuˇ hawˇ-eu aˬ yaw˰-euˬ zaˬ lahˇ deuˬ hawˬ dzaˬ-eu maˬ dah-a .
41003021	Yeˬsuˇ-euˬ aˬ yui˰ aˬ nyiˇ deuˬ gaˇ kawˆ k'oeˇ ya gaˬ ngeh , Yeˬsuˇ-ahˇ sheuˬ k'o˰ laˬ-iˇ-eu lehˇ iˇ-euˬ meh . Aˬ jeˬ miˇ neh ehˇ naˇ , " Yeˬsuˇ tsawˇ uˬ uˬ-iˇ-euˬ ngaˇ " lehˇ tsawˇ haˬ k'oeˇ deuˬ ehˇ lu˰-eu meh .
41003022	Yeˬluˇsaˬlehˬ meuˬ-ahˇ neh oe-euˬ Zahˇ dawˬ k'o˰ dawˬ mehˬ-eu saˬ laˬ tiˬ paˆ na deuˬ-aˬ , " Aˬ yaw˰-euˬ la˰ k'oeˇ Beˬlaˇzeˬbuˇlaˆ uˇ-eu nga . Neh˰ sahˬ paˬ neh aˬ yaw˰-ahˇ neh˰ teh doˆ nya-eu baoˬ bi˰ taˬ-euˬ nga " lehˇ ehˇ-eu meh .
41003023	K'oeˇ miˇ neh , aˬ yaw˰ ma˰-ahˇ Yeˬsuˇ kuˇ-awˇ , yaw jeˬ ma jeˬ ja mehˬ-eu la˰ k'oeˇ , heu lo˰-ehˇ ehˇ nehˬ-euˬ meh . " Neh˰ Saˬdaˬ yawˬ haˇ yawˬ ha aˬ joˆ-ehˇ teh doˆ nya ta .
41003024	Miˇ k'ahˬ tiˬ k'ahˬ la˰ k'oeˇ aˇ muˇ g'awˬ mya muˇ muˇ paˆ-awˇ guiˇ deuˆ naˇ , miˇ k'ahˬ k'oeˇ k'ahˬ maˬ zi˰-aˇ .
41003025	Nymˇ jiˇ tiˬ jiˇ la˰ k'oeˇ aˇ muˇ g'awˬ mya muˇ muˇ-awˇ ceh dzaˬ naˇ , nymˇ jiˇ pyaˆ-iˇ teh˰-a .
41003026	K'oeˇ lo˰-ehˇ duˇ ni , neh˰ Saˬdaˬ-euˬ miˇ k'ahˬ la˰ k'oeˇ aˇ muˇ muˇ paˆ naˇ , maˬ zi˰ ni cawˆ-iˇ-awˇ , byoˆ-iˇ teh˰-a .
41003027	" Tsawˇ haˬ tiˬ g'aˬ-iˬ g'aˬ k'aˆ aˬ da-euˬ nymˇ-ahˇ uˇ leˇ-awˇ , aˬ yaw˰-euˬ myawˬ gahˬ maˬ yuˇ geu˰ leˇ nya-a . G'aˬ k'aˆ aˬ da k'oeˇ g'aˬ-ahˇ jeˬ huˬ pa˰ taw˰ g'aˬ miˇ tsa teh˰-ehˇ , aˬ yaw˰-euˬ nymˇ-ahˇ jaˆ-eu myawˬ gahˬ deuˬ yuˇ geu˰ nya-eu meh .
41003028	" Ngaˇ naw ma˰-ahˇ maˇ maˇ ni ehˇ nehˬ nyaˇ . Tsawˇ haˬ zaˬ neh mˇ-euˬ iˬ baˇ dawˬ tawˆ lu˰ hawˇ-eu , yehˬ bawˬ sehˇ lu-ehˇ k'aˇ ehˇ-euˬ yawˬ jeˬ na lu˰-ahˇ Miˬ yehˇ iˬ baˇ pyehˬ nehˬ nya teh˰-a .
41003029	Ehˇ k'aw˰ , Muiˬ-eu shawˇ-eu Yaw sahˇ Miˬyehˇ-ahˇ yehˬ bawˬ sehˇ lu-ehˇ ehˇ-eu jeˬ-ahˇ tiˬ jawˇ-iˬ iˬ baˇ maˬ pyehˬ nehˬ-a . Aˬ jeˬ miˇ neh ehˇ naˇ , k'oeˇ lo˰-ehˇ ehˇ-eu-aˬ , mˬ maˬ maˬ byaˆ zaˇ ziˇ gmˬ-eu iˬ baˇ mˇ gaˇ duˇ-eu meh . "
41003030	Tsawˇ haˬ tiˬ paˆ na deuˬ Yeˬsuˇ-ahˇ neh˰ uˇ-eu tsawˇ haˬ nga lehˇ ehˇ-eu miˇ neh , Yeˬsuˇ k'oeˇ lo˰-ehˇ ehˇ-eu jeˬ pyeu˰-eu meh .
41003031	K'oeˇ naˇ , Yeˬsuˇ-euˬ aˬ ma hawˇ-eu mehˇ nmˇ deuˬ oe keuˆ-euˬ meh . Aˬ yaw˰ ma˰ nymˇ la˰ nyiˇ yaw˰-awˇ , Yeˬsuˇ-ahˇ bi kuˇ doˆ laˬ leˇ-euˬ meh .
41003032	Yeˬsuˇ-euˬ tiˬ jawˬ tsawˇ haˬ aˇ ma˰ tiˬ byah ni nuiˇ lu˰-eu meh . Aˬ yaw˰ ma˰ aˬ yaw˰-ahˇ ehˇ-eu , " Haw sheˇ . Nawˬ ma hawˇ-eu nawˬ-euˬ mehˇ nmˇ deuˬ , nawˬ-euˬ dmˇ ma deuˬ , nawˬ-ahˇ mawˇ maw˰ nya lehˇ la˰ nyiˇ dawˬ lu˰ meh . "
41003033	Yeˬsuˇ ehˇ-eu , " Ngaˬ ma hawˇ-eu ngaˬ-euˬ mehˇ nmˇ deuˬ aˬ suˇ g'aˬ-a . "
41003034	Aˬ yaw˰-euˬ tiˬ jawˬ nuiˇ lu˰-eu tsawˇ haˬ deuˬ jawˇ paw aˬ yaw˰ ciˬ pyawˇ doe-awˇ ehˇ-eu , " Haw-awˬ . Tsawˇ haˬ heu deuˬ ngaˬ ma hawˇ-eu ngaˬ-euˬ mehˇ nmˇ deuˬ ma .
41003035	Miˬyehˇ nui ma tsaˬ-eu jeˬ k'aˇ mˇ-eu tawˇ ha deuˬ-aˬ , ngaˬ-euˬ mehˇ nmˇ , ngaˬ-euˬ dmˇ ma hawˇ-eu ngaˬ-euˬ aˬ ma ma . "
41004001	Lah lah dzeˇ , Yeˬsuˇ tiˬ poˆ paˇ mehˬ paˇ tsoˆ-euˬ meh . Aˬ yaw˰ jawˇ gaˇ uiˬ le-euˬ tsawˇ haˬ aˇ ma˰ myaˬ dui dui-eu miˇ neh , aˬ yaw˰ lawˬ la˰ k'oeˇ uˇ-iˇ-awˇ nuiˇ-euˬ meh . Lawˬ k'oeˇ laˇ lah k'oeˇ taˆ jaˆ-awˇ , tsawˇ haˬ aˇ ma˰ lah lah dzeˇ yaw˰ lu˰-eu meh .
41004002	Aˬ yaw˰ yaw jeˬ ma jeˬ ja ja-ehˇ , aˬ yaw˰ ma˰-ahˇ g'awˬ mya jeˬ heu lo˰-ehˇ mehˬ nehˬ-euˬ meh .
41004003	" Naˇ haˬ sheˇ . Tsawˇ haˬ tiˬ g'aˬ siˬ yoeˬ sehˬ-iˇ-euˬ meh .
41004004	Aˬ yaw˰ siˬ yoeˬ sehˬ ngeh , siˬ yoeˬ tiˬ paˆ na deuˬ gaˇ ma-ahˇ ga-iˇ-awˇ , aˇ jiˇ oe-awˇ g'oˆ dzaˬ jiˇ-euˬ meh .
41004005	Siˬ yoeˬ tiˬ paˆ na deuˬ-aˬ , miˇ tsaˬ baˬ-eu k'aˬ lo lo yaˇ-ahˇ ga-iˇ-awˇ , miˇ tsaˬ yaw baˬ miˇ neh aˇ ji ji doˆ laˇ-eu yaw kawˇ meh .
41004006	Ehˇ k'aw˰ , nahˇ ma doˆ laˇ-awˇ , aˇ ji k'oeˇ deuˬ-ahˇ law˰ zaw ngeh , ciˇ ka maˬ na˰-eu miˇ neh , nyoeˬ-iˇ koˆ-iˇ-euˬ meh .
41004007	Siˬ yoeˬ tiˬ paˆ na deuˬ-aˬ , aˬ gah gah yaˇ-ahˇ ga-iˇ-awˇ , aˬ gah baw duˆ neh bi uˆ tehˬ-euˬ miˇ neh , cehˇnmˇ maˬ nmˇ le nya-a .
41004008	Siˬ yoeˬ tiˬ paˆ na deuˬ-aˬ , miˇ tsaˬ miˇ muiˬ muiˬ gaˇ ga-iˇ-awˇ , aˇ ji ji laˇ mehˇ laˇ-awˇ , loˆ dui dui le-euˬ miˇ neh , smˬ tseˇ bymˇ , ko˰ tseˇ bymˇ , tiˬ yaˇ bymˇ za le-euˬ meh .
41004009	Yeˬsuˇ ehˇ-eu , " Naˬ bawˇ k'aˇ tso˰-eu deuˬ naˇ haˬ-awˬ . "
41004010	Yeˬ suˇ tiˬ g'aˬ teh˰-ehˇ jawˇ lu˰ ngeh , aˬ yaw˰ dawˬ mehˬ mehˬ gaˇ ya gaˬ-euˬ tsawˇ haˬ tiˬ paˆ na deuˬ , zaˬ lahˇ tseˇ nyi˰ g'aˬ nehˬ-ehˇ aˬ yaw˰ jawˇ gaˇ laˇ-awˇ , yaw jeˬ ma jeˬ ja mehˬ-euˬ gaˇ kawˆ dawˬ tsui˰ naˇ haˬ laˇ-euˬ meh .
41004011	Miˬyehˇ Miˇk'ahˬ gaˇ kawˆ aˬ cawˬ maˬ g'oˆ siˬ maˬ g'oˆ shaw nya-eu za˰ taˬ-euˬ jeˬ-ahˇ g'oˆ shaw nya-eu tsawˇ gahˇ , naw ma˰-ahˇ bi˰ taˬ g'aˬ-euˬ meh . Ehˇ k'aw˰ , la˰ nyiˇ paw-euˬ tsawˇ haˬ deuˬ g'aˇ duˬ-aˬ , k'aˇ mehˬ nehˬ-euˬ yawˬ jeˬ na lu˰ , yaw jeˬ ma jeˬ ja mehˬ nehˬ-euˬ lo˰-ehˇ teh˰-ehˇ pyeu˰-awˇ , dawˬ tsui˰ maˬ siˬ nya-a .
41004012	Aˬ jeˬ miˇ neh ehˇ naˇ , ' Mawˇ-euˬ nui paw mawˇ k'aw˰ , yaw˰ ma˰ maˬ siˬ nya-ehˇ ; gaˬ-euˬ nui paw gaˬ k'aw˰ , yaw˰ ma˰ maˬ g'oˆ shaw-a . Mawˇ-euˬ siˬ duˬ leˇ-awˇ , gaˬ-euˬ g'oˆ shaw nmˇ-aˬ , Miˬyehˇ jawˇ paw pyawˇ-awˇ , yaw˰ ma˰ g'o˰ k'o˰ leˇ-awˇ , yaw˰ ma˰-euˬ iˬ baˇ-ahˇ , Miˬyehˇ pyehˬ nehˬ teh˰-a . " '
41004013	K'oeˇ naˇ , aˬ yaw˰ ma˰-ahˇ Yeˬsuˇ heu lo˰-ehˇ ehˇ nehˬ-euˬ meh . " Yaw jeˬ ma jeˬ heu hmˬ naw ma˰-ahˇ maˬ g'oˆ shaw laˇ nya loˇ . Toˆ-ehˇ ngeuˇ naˇ , yaw jeˬ ma jeˬ k'aˇ ja mehˬ-euˬ dawˬ tawˆ lu˰-ahˇ naw ma˰ aˬ joˆ-ehˇ g'oˆ shaw nya nmˇ .
41004014	Siˬ yoeˬ sehˬ-eu g'aˬ Miˬyehˇ dawˬ kawˬ sehˬ-euˬ meh .
41004015	Tsawˇ haˬ tiˬ paˆ na deuˬ-aˬ , gaˇ ma-ahˇ ga-iˇ-euˬ siˬ yoeˬ-ahˇ duˇ-eu meh . Aˬ yaw˰ ma˰ Miˬyehˇ dawˬ kawˬ-ahˇ ya gaˬ-euˬ nehˬ-ehˇ , neh˰ Saˬdaˬ oe-awˇ g'oˆ dzeh-euˬ meh .
41004016	Tsawˇ haˬ tiˬ paˆ na deuˬ-aˬ , k'aˬ lo lo yaˇ-ahˇ ga-iˇ-euˬ siˬ yoeˬ-ahˇ duˇ-eu meh . Miˬyehˇ dawˬ kawˬ-ahˇ aˬ yaw˰ ma˰ ya gaˬ-euˬ nehˬ-ehˇ , tiˬ poˆ teh˰-ehˇ laˬ k'aˬ tiˬ cehˇ ha geu˰-euˬ meh .
41004017	Ehˇ k'aw˰ , ciˇ ka maˬ na˰-eu miˇ neh , g'awˬ myahˇ ni maˬ gmˬ-a . K'oeˇ miˇ neh , Miˬyehˇ dawˬ kawˬ-ahˇ ha geu˰-euˬ baˬ da neh shaˬ-eu zahˬ-eu jeˬ hawˇ-eu k'ehˬ-eu k'aˆ-eu jeˬ-ahˇ ya tahˬ puˬ ngeh , tiˬ poˆ teh˰-ehˇ coˬ-iˇ-eu meh .
41004018	Tsawˇ haˬ tiˬ paˆ na deuˬ-aˬ , aˬ gah gah yaˇ-ahˇ ga-iˇ-euˬ siˬ yoeˬ-ahˇ duˇ-eu meh . Aˬ yaw˰ ma˰-aˬ , Miˬyehˇ dawˬ kawˬ-ahˇ ya gaˬ-euˬ tsawˇ haˬ deuˬ meh .
41004019	Ehˇ k'aw˰ , yaw deh˰ deh˰-eu gaˇ kawˆ k'ahˬ lahˇ-eu jeˬ , pyuˇ shuiˇ myawˬ gahˬ-ahˇ gaˬ-eu jeˬ hawˇ-eu , miˇ tsaˬ k'oeˇ taˆ nui k'ahˇ k'aˇ jaˆ-eu jeˬ dawˬ tawˆ lu˰ keuˆ le teuˇ le ngeh , Miˬyehˇ-euˬ dawˬ kawˬ-ahˇ uˆ tehˬ-awˇ , aˇ siˬ maˬ siˬ le nya-a .
41004020	Tsawˇ haˬ tiˬ paˆ na deuˬ-aˬ , miˇ tsaˬ miˇ muiˬ muiˬ gaˇ ga-iˇ-euˬ siˬ yoeˬ-ahˇ duˇ-eu meh . Aˬ yaw˰ ma˰ Miˬyehˇ dawˬ kawˬ-ahˇ ya gaˬ-awˇ ha geu˰-euˬ lo˰-ehˇ , aˇ siˬ siˬ le-eu meh . Tiˬ paˆ na deuˬ smˬ tseˇ bymˇ , tiˬ paˆ na deuˬ ko˰ tseˇ bymˇ , tiˬ paˆ na deuˬ tiˬ yaˇ bymˇ siˬ le-eu meh . "
41004021	Aˬ yaw˰ ma˰-ahˇ Yeˬsuˇ heu lo˰-ehˇ ehˇ nehˬ-euˬ meh . " Tsiˇ k'mˬ do˰-awˇ k'aˆ puˬ mo˰ tsahˬ-eu tsawˇ ha jawˇ teh˰-a loˇ . Maˬ ngeuˇ naˇ , ja ciˬ uˬ moˆ ciˬ ahˇ taˬ teh˰-a loˇ .
41004022	K'aˇ za˰ taˬ-euˬ yawˬ jeˬ na lu˰ bya cehˆ ni g'eh gaˇ yuˇ doˆ la˰-awˇ , k'aˇ dehˬ kaˬ taˬ-euˬ yaw jeˬ na lu˰ bya cehˆ ni pah dzeh nehˬ teh˰-a .
41004023	Naˬ bawˇ k'aˇ tso˰-eu tsawˇ haˬ deuˬ naˇ haˬ-awˬ . "
41004024	Aˬ yaw˰ ma˰-ahˇ aˬ yaw˰ heu lo˰-ehˇ paˇ ehˇ nehˬ-euˬ meh . " K'aˇ ya gaˬ-euˬ yawˬ jeˬ na lu˰-ahˇ yaw muiˬ paˬ-ehˇ noeˬ gahˇ-awˇ naˇ haˬ geu˰-awˬ . Naw ma˰ neh aˬ cawˬ-ahˇ k'aˇ jahˇ nehˬ-euˬ lo˰-ehˇ , naw ma˰-ahˇ Miˬyehˇ jahˇ k'o˰ nehˬ la˰ teh˰-a . K'oeˇ naˆ maˬ tseˇ k'aw˰ , naw ma˰-ahˇ paˇ jahˇ k'o˰ nehˬ la˰ teh˰-a .
41004025	Jaˆ-eu tsawˇ haˬ-ahˇ paˇ bi˰ lahˬ nehˬ-awˇ , maˬ jaˆ-eu tsawˇ haˬ-ahˇ-aˬ , maˬ jaˆ k'aˇ jaˆ-eu dawˬ tawˆ lu˰ yuˇ jiˇ nehˬ teh˰-a . "
41004026	Yeˬsuˇ heu lo˰-ehˇ paˇ ehˇ-eu meh . " Miˬyehˇ Miˇk'ahˬ-aˬ , heu gaˇ duˇ-eu meh . Tsawˇ haˬ tiˬ g'aˬ deh yaˇ-ahˇ siˬ yoeˬ sehˬ-euˬ meh .
41004027	Ci˰ le naˇ yu˰ , bya laˇ naˇ tuˇ tuˇ-ehˇ jawˇ lu˰ ngeh , siˬ yoeˬ k'oeˇ aˇ ji ji laˇ-awˇ huiˬ laˇ lu˰-eu meh . Ehˇ k'aw˰ , aˬ joˆ-ehˇ ji laˇ-awˇ huiˬ laˇ lu˰-eu gaˇ kawˆ aˬ yaw˰ maˬ siˬ nya-a .
41004028	Miˇ tsaˬ neh aˇ bawˬ bi mehˇ laˇ-awˇ , cehˇ nmˇ bi nmˇ le-eu meh . Yaw beh g'o doˆ doˆ laˇ-awˇ , cehˇ nmˇ nmˇ le g'aˬ ngeh , cehˇ siˬ maˇ le-awˇ , ga g'm-iˇ-eu meh .
41004029	Cehˇ myah laˇngeh , tsawˇ haˬ k'oeˇ g'aˬ yehˬ k'o˰ yuˇ-awˇ cehˇ yehˬ-eu meh . Aˬ jeˬ miˇ neh ehˇ naˇ , cehˇ yehˬ yamˬ tsaˬ laˇ-euˬ meh . "
41004030	Yeˬsuˇ ehˇ-eu , " Miˬyehˇ Miˇk'ahˬ aˬ jeˬ-ahˇ shaˇ cehˆ haw paˬ nga . Yaw jeˬ ma jeˬ aˬ geu hmˬ-ahˇ g'oe-awˇ jaˬ mehˬ paˬ nga .
41004031	Miˬyehˇ Miˬk'ahˬ-aˬ , g'awˬ pa˰ aˇ nuiˆ-ahˇ duˇ-eu meh . G'awˬ pa˰ aˇ nuiˆ k'oeˇ-ahˇ miˇ tsaˬ k'oeˇ taˆ sehˬ ngeh , siˬ yoeˬ nuiˆ yoeˬ dawˬ tawˆ lu˰ la˰ k'oeˇ aˬ cawˬ naˆ maˬ tseˇ nyiˇ-eu jeˬ pyeu˰-eu meh .
41004032	Ehˇ k'aw˰ , deh˰ laˇ mehˇ laˇ ngeh , sahˬ lahˬ dawˬ tawˆ lu˰ naˆ maˬ tseˇ huiˬ-eu meh . Uˬ pyaˬ uˬ la˰ sahˇ laˇ-awˇ , k'oeˇ taˆ zaw-eu aˇ jiˇ deuˬ naˇ shmˇ la˰ k'oeˇ bahˬ bahˬ le-eu meh . "
41004033	Yeˬsuˇ-aˬ , k'oeˇ lo˰-ehˇ g'eh-eu yaw jeˬ ma jeˬ ja ja-ehˇ , aˬ yaw˰ ma˰ k'aˇ g'oˆ shaw nya gaˇ keuˆ ni Miˬyehˇ dawˬ kawˬ mehˬ nehˬ-euˬ meh .
41004034	Yaw jeˬ ma jeˬ maˬ ja ni maˬ mehˬ nehˬ-a . Ehˇ k'aw˰ , aˬ yaw˰-euˬ zaˬ lahˇ deuˬ nehˬ-ehˇ teh˰-ehˇ jawˇ ngeh , gaˇ kawˆ koeˇ deuˬ-euˬ dawˬ tsui˰ dawˬ tawˆ lu˰ , yaw muiˬ paˬ-ehˇ ja mehˬ nehˬ-euˬ meh .
41004035	K'oeˇ ngeh nah uˬ ci˰ uˬ taw paw , " Lah nui baˬ-ahˇ tsehˆ-iˇ kaˇ-euˇ " lehˇ , zaˬ lahˇ deuˬ-ahˇ Yeˬsuˇ ehˇ nehˬ-euˬ meh .
41004036	K'oeˇ naˇ , aˬ yaw˰ ma˰ tsawˇ haˬ aˇ ma˰ ma˰ ma-ahˇ g'awˬ-iˇ-awˇ , yeˬsuˇ nuiˇ lu˰-eu lawˬ k'oeˇ laˇ la˰ k'oeˇ zaˬ lahˇ deuˬ uˇ-i-awˇ , Yeˬsuˇ-ahˇ sheuˬ-awˇ doˆ-iˇ-euˬ meh . Lawˬ nui deuˬ k'aw˰ , aˬ yaw˰ ma˰ nehˬ-ehˇ iˇ-euˬ meh .
41004037	Ja pyuˬ ni jaˬ lehˇ lehˇ ma baw laˇ-awˇ , iˇ luˆ yaw k'aˆ-ehˇ dzeh-eu miˇ neh , lawˬ la˰ k'oeˇ iˇ cu˰ dahˬ byah laˇ lu˰-eu meh .
41004038	Yeˬsuˇ-aˬ , lawˬ-euˬ naˇ k'ah paw uˬ g'mˬ g'mˬ-awˇ yu˰ k'aˆ taˬ-euˬ meh . Zaˬ lahˇ deuˬ aˬ yaw˰-ahˇ laˆ noeˬ-awˇ , " Saˬ laˬ-oˇ , nga ma˰ shiˇ jiˇ-eu keuˆ laˇ-euˬ nawˬ-ahˇ k'ahˬ maˬ lahˇ nya loˇ " lehˇ ehˇ nehˬ-euˬ meh .
41004039	Yeˬsuˇ tuˇ laˇ-awˇ , jaˬ lehˇ-ahˇ " Ciˬ cuˇ ni jawˇ-awˬ " lehˇ dehˬ-awˇ , iˇ luˆ-ahˇ " Naˬ leˇ-awˬ " lehˇ ehˇ nehˬ ngeh , jaˬ lehˇ lehˇ ma baw-eu naˬ leˇ-awˇ , ciˬ cuˇ ni pyeu˰-iˇ-euˬ meh .
41004040	K'oeˇ naˇ , zaˬ lahˇ deuˬ-ahˇ Yeˬsuˇ ehˇ nehˬ-eu , " Aˬ jeˬ miˇ neh naw ma˰ teu naˆ naˆ-ehˇ guˆ-eu nya . Jah-eu nui ma maˬ ahˇ te siˬ loˇ . "
41004041	Ehˇ k'aw˰ , aˬ yaw˰ ma˰ guˆ dui dui-iˇ-awˇ tiˬ g'aˬ tiˇ g'aˬ ehˇ-eu , " Tsawˇ haˬ teu g'aˬ aˬ joˆ-ehˇ g'eh-eu tsawˇ haˬ nga . Jaˬ lehˇ hawˇ-eu iˇ luˆ-ahˇ keuˆ ni aˬ yaw˰-euˬ dawˬ naˇ haˬ-eu nga laˬ . "
41005001	Yeˬsuˇ hawˇ-eu aˬ yaw˰-euˬ zaˬ lahˇ deuˬ , Gaˬliˬlehˇ lah nui baˬ paw jaˆ-eu Geˬlaˬsaˬ miˇ k'ahˬ-ahˇ iˇ keuˆ-euˬ meh .
41005002	Yeˬsuˇ lawˬ-euˬ la˰ nyiˇ doˆ le-euˬ nehˬ-ehˇ , lmˬ bymˇ lo k'ahˬ-ahˇ jawˇ-eu doˆ le-euˬ neh˰ uˇ-eu tsawˇ haˬ tiˬ g'aˬ-ahˇ tahˬ puˬ-euˬ meh .
41005003	Tsawˇ haˬ k'oeˇ g'aˬ lmˬ bymˇ lo k'ahˬ-ahˇ teh˰-ehˇ jawˇ-awˇ , tsawˇ haˬ tiˬ g'aˬ-iˬ aˬ yaw˰-ahˇ shmˇ caˆ maˬ pa˰ taw˰ zi˰ nya-a .
41005004	Aˬ yaw˰-ahˇ shmˇ caˆ neh kuiˇ cu˰ la˰ cu˰ g'awˬ mya poˆ cu˰-euˬ meh . Ehˇ k'aw˰ , yawˬ poˆ na lu˰ shmˇ caˆ k'oeˇ-ahˇ aˬ yaw˰ teuˆ tsehˆ-euˬ meh . Aˬ yaw˰ g'aˬ k'aˆ dui dui-awˇ , tsawˇ haˬ tiˬ g'aˬ-iˬ aˬ yaw˰-ahˇ maˬ laˆ yah nya-a .
41005005	Uˬ ci˰ nah g'ahˇ maˬ ehˇ , lmˬ bymˇ hawˇ-eu gawˬ jawˬ doe ni guˇ guˇ-ehˇ cah-awˇ , k'aˬ lo lo ceh neh yawˬ ha-euˬ g'awˇ mawˇ-ahˇ kahˬ paˆ kahˬ shaˆ-eu meh .
41005006	Aˬ yaw˰ ui cuiˆ gaˇ mahˇ kaˬ gaˇ neh Yeˬsuˇ-ahˇ haw mawˇ-awˇ , Yeˬsuˇ mehˬ shi cehˆ g'eh-awˇ pawˬ tsui˰ pawˬ dmˬ dmˬ-euˬ meh .
41005007	K'oeˇ naˇ , yaw k'aˆ-ehˇ guˇ-awˇ ehˇ-eu , " Dawˬ tawˆ k'oeˇ taˆ Huiˬ dui dui-eu Miˬyehˇ-euˬ Zaˬmaˇ-oˇ . Nawˇ ngaˬ-ahˇ aˬ jeˬ ta˰ te . Ngaˬ-ahˇ taˬ k'ehˬ nehˬ la˰ lehˇ , Miˬyehˇ mehˬ shi nawˬ-ahˇ ngaˇ shaˇ-eu ma . "
41005008	Aˬ jeˬ miˇ neh ehˇ naˇ , " Neh˰ yaw jaw˰-oˇ , tsawˇ haˬ heu g'aˬ-euˬ la˰ k'oeˇ neh doˆ le-awˬ " lehˇ , aˬ yaw˰-ahˇ Yeˬsuˇ ehˇ nehˬ-euˬ meh .
41005009	Yeˬsuˇ ehˇ-eu , " Nawˬ-euˬ tsawˇ myahˇ aˬ joˆ-ehˇ myahˇ teˬ . " Aˬ yaw˰ ehˇ-eu , " Nga ma˰ yaw myaˬ miˇ neh , ' Yehˇyehˇma˰ ' lehˇ myahˇ-euˬ ma . "
41005010	K'oeˇ naˇ , neh˰ yaw jaw˰ k'oeˇ deuˬ-ahˇ miˇ k'ahˬ k'oeˇ k'ahˬ-euˬ la˰ nyiˇ maˬ bi teh dzeh-eu g'aˇ duˬ , Yeˬsuˇ-ahˇ aˬ yaw˰ shaˇ dui dui-eu meh .
41005011	Aˬ yaw˰ ma˰ jawˇ-eu gawˬ jawˬ baˬ g'a-ahˇ , myaˬ dui dui-eu aˬ za˰ tiˬ ma˰ gaˆ lu˰-eu meh .
41005012	" Nga ma˰-ahˇ aˬ za˰ k'oeˇ deuˬ la˰ k'oeˇ bi uˇ-iˇ la˰ " lehˇ , neh˰ yaw jaw˰ k'oeˇ deuˬ Yeˬsuˇ-ahˇ shaˇ-euˬ meh .
41005013	Neh˰ yaw jaw˰ k'oeˇ deuˬ-ahˇ Yeˬsuˇ pyehˬ doˆ nehˬ ngeh , aˬ yaw˰ ma˰ doˆ-iˇ-awˇ , aˬ za˰ k'oeˇ deuˬ-ahˇ uˇ-iˇ-euˬ meh . K'oeˇ ngeh jawˇ , nyiˬ heˇ mawˇ ehˇ g'aˬ ni byah-eu aˬ za˰ za˰ ma˰ k'oeˇ ma˰ , gawˬ jawˬ baˬ g'a yaw shaˬ-ahˇ sehˇ ka g'eh-awˇ , lah-ahˇ ga pu˰ seh˰ jiˇ-euˬ meh .
41005014	Aˬ za˰ bo lu˰-eu tsawˇ haˬ deuˬ cehˆ k'o˰ g'eh-awˇ , meuˬ doe ni pu doe ni , gaˇ kawˆ k'oeˇ ja byah-iˇ-euˬ meh . K'oeˇ naˇ , pyeu˰ laˇ-euˬ gaˇ kawˆ k'oeˇ-ahˇ haw duˬ-eu lehˇ , tsawˇ haˬ g'awˬ mya ni laˇ-euˬ meh .
41005015	Aˬ yaw˰ ma˰ Yeˬsuˇ jawˇ gaˇ laˇ keuˆ ngeh , yaw beh neh˰ yaw jaw˰ uˇ-euˬ tsawˇ haˬ k'oeˇ g'aˬ paˇ muiˬ k'o˰ laˇ-awˇ , mehˬ tsoeˬ yaw muiˬ-ehˇ dm-awˇ nuiˇ lu˰ gaˇ ya mawˇ-awˇ , guˆ dui dui-iˇ-euˬ meh .
41005016	K'oeˇ gaˇ k'aˇ ya mawˇ-euˬ tsawˇ haˬ deuˬ , neh˰ yaw jaw˰ uˇ-euˬ tsawˇ haˬ k'oeˇ g'aˬ aˬ joˆ-ehˇ pyeu˰ laˇ-euˬ gaˇ kawˆ hawˇ-eu , aˬ za˰ k'oeˇ deuˬ aˬ joˆ-ehˇ g'eh-euˬ gaˇ kawˆ , aˬ cawˬ-ahˇ ja mehˬ nehˬ-euˬ meh .
41005017	K'oeˬ naˇ , aˬ yaw˰ ma˰ jawˇ-eu miˇ k'ahˬ-ahˇ neh doˆ-iˇ nehˬ la˰ lehˇ , aˬ yaw˰ ma˰ Yeˬsuˇ-ahˇ shaˇ-euˬ meh .
41005018	Yeˬsuˇ lawˬ la˰ k'oeˇ uˇ-iˇ lu˰ ngeh , neh˰ yaw jaw˰ uˇ-euˬ tsawˇ haˬ k'oeˇ g'aˬ ehˇ-eu , " Ngaˬ-ahˇ nawˬ nehˬ-ehˇ bi jawˇ le la˰ . "
41005019	Ehˇ k'aw˰ , Yeˬsuˇ aˬ yaw˰-ahˇ ehˇ nehˬ-eu , " Iˇ kahˇ-ahˇ nawˬ-euˬ tsawˇ jeuˬ tsawˇ ca jawˇ gaˇ g'o˰-iˇ-awˇ , Sahˬpaˬ Miˬyehˇ neh nawˬ-euˬ g'aˇ duˬ aˇ naˆ ni mˇ nehˬ la˰-euˬ gaˇ kawˆ hawˇ-eu , nawˬ-ahˇ aˇ naˆ ni g'awˬ shaˬ gaˬ-euˬ gaˇ kawˆ dzawˇ nehˬ-iˇ-awˬ . "
41005020	K'oeˇ naˇ , tsawˇ haˬ k'oeˇ g'aˬ Meuˬ tseˇ meuˬ miˇ k'ahˬ lehˇ kuˇ-eu miˇ k'ahˬ doe ni iˇ-awˇ , aˬ yaw˰ g'aˇ duˬ Yeˬsuˇ aˇ naˆ ni mˇ nehˬ-euˬ gaˇ kawˆ ja mehˬ-iˇ-euˬ meh . Gaˇ kawˆ k'oeˇ k'aˇ yaˬ gaˬ-euˬ tsawˇ haˬ dawˬ tawˆ lu˰ zahˬ dui dui leˇ-euˬ meh .
41005021	Lah nui baˬ paw Yeˬsuˇ paˇ g'o˰ tsehˆ-iˇ-euˬ meh . Lah lah dzeˇ , aˬ yaw˰-euˬ dawˬ peh tsawˇ haˬ aˇ ma˰ ma˰ ma uiˬ le-euˬ meh .
41005022	Uˬ duˬ tahˬ nymˇ la˰ k'oeˇ aˬ yui˰ aˬ tsu geu˰ lu˰-eu Yaˬiˇluˆ lehˇ myahˇ-euˬ tsawˇ haˬ tiˬ g'aˬ oe-awˇ , Yeˬsuˇ-ahˇ ya mawˇ ngeh , Yeˬsuˇ-euˬ aˬ kuiˇ dawˬ pah aˬ yaw˰ awˆ byaˆ-euˬ meh .
41005023	Yeˬsuˇ-ahˇ aˬ yaw˰ shaˇ dui dui-awˇ ehˇ-eu , " Ngaˬ buˇ shiˇ taw tehˬ ni naˇ lu˰-eu meh . Aˬ yaw˰ jawˇ saˇ doˆ laˇ-awˇ yaw deh˰ ya deh˰ ni , aˬ yaw˰ koeˇ taˆ nawˬ-euˬ aˬ la˰ tiˬ poˆ ba˰ daˆ nehˬ laˇ-awˬ . "
41005024	K'oeˇ ngeh , Yaˬiˇluˆ-euˬ mehˬ nah Yeˬsuˇ caw teh g'eh-euˬ meh . Yeˬsuˇ-euˬ mehˬ nah caw teh lu˰-eu tsawˇ haˬ aˇ ma˰ myaˬ dui dui-eu miˇ neh , aˬ yaw˰-euˬ tiˬ jawˬ tsawˇ haˬ maˬ tahˬ paˆ coeˇ ni cah lu˰-eu meh .
41005025	Tseˇ nyi˰ k'o˰ keuˆ ni shiˬ doˆ-eu naˇ gawˇ-ahˇ maˬ tsehˆ leˇ ni ya daˬ lu˰-eu zaˬ miˬ zaˬ tiˬ g'aˬ jawˇ-eu meh .
41005026	Jaˇˆ g'aˬ laˆ saˆ-eu saˬ laˬ g'oˬ g'awˬ mya g'aˬ neh bi laˆ saˆ-awˇ , k'aˇ jaˆ-eu jeˬ dawˬ tawˆ lu˰ ahˬ dzeh-awˇ laˆ saˆ jiˇ-euˬ k'aw˰ , maˬ taˬ leˇ-eu uˬ ta˰ , paˇ naˇ dzehˬ laˇ-euˬ meh .
41005027	Yeˬsuˇ-euˬ gaˇ kawˆ aˬ yaw˰ ya gaˬ taˬ-euˬ miˇ neh , tsawˇ haˬ aˇ ma˰ yaw kaˬ-ahˇ Yeˬsuˇ-euˬ mehˬ nah caw teh miˇ leˇ-awˇ , Yeˬsuˇ-euˬ pehˇ k'ahˬ pehˇ dahˬ-ahˇ toeˬ ciˆ-euˬ meh .
41005028	" Aˬ yaw˰-euˬ pehˇ k'ahˬ-ahˇ teh˰-ehˇ ngaˇ ya toeˬ ciˆ k'aw˰ , ngaˬ-euˬ naˇ gawˇ heu taˬ leˇ ma " lehˇ , zaˬ miˬ zaˬ k'oeˇ g'aˬ yawˬ haˇ yawˬ ha ehˇ-eu meh .
41005029	Yeˬsuˇ-euˬ pehˇ k'ahˬ-ahˇ aˬ yaw˰ toeˬ ciˆ-euˬ nehˬ-ehˇ , aˬ yaw˰ shiˬ doˆ lu˰-eu tiˬ poˆ teh˰-ehˇ tsiˇ leˇ-awˇ , aˬ yaw˰-euˬ naˇ gawˇ taˬ leˇ-euˬ gaˇ kawˆ , g'awˇ mawˇ la˰ k'oeˇ siˬ duˬ leˇ-euˬ meh .
41005030	Yeˬsuˇ-aˬ , aˬ yaw˰-euˬ la˰ k'oeˇ ahˇ-eu naˇ gawˇ bi taˬ leˇ-eu baoˬ doˆ-iˇ-euˬ aˬ yaw˰-ahˇ siˬ leˇ-awˇ , tsawˇ haˬ aˇ ma˰ ma˰ ma g'ahˇ ceh naˇ k'ah paw zeuˆ pyawˇ-awˇ ehˇ-eu , " Ngaˬ-euˬpehˇ k'ahˬ-ahˇ toeˬ ciˆ-euˬ aˬ suˇ g'aˬ-a . "
41005031	Zaˬ lahˇ deuˬ aˬ yaw˰-ahˇ ehˇ-eu , " Tsawˇ haˬ teu myaˆ myaˆ-ehˇ nawˇ jawˇ gaˇ tah uˇ laˇ lu˰-eu nawˇ mawˇ lu˰ k'aw˰ , nawˬ-euˬ pehˇ k'ahˬ-ahˇ toeˬ ciˆ-euˬ aˬ suˇ g'aˬ-a lehˇ , aˬ joˆ-ehˇ paˇ naˇ haˬ te . "
41005032	Ehˇ k'aw˰ , aˬ yaw˰-euˬ pehˇ k'ahˬ-ahˇ toeˬ ciˆ-euˬ g'aˬ-ahˇ ya mawˇ ni , Yeˬsuˇ jawˬ jawˬ-ehˇ haw-euˬ meh .
41005033	Zaˬ miˬ zaˬ k'oeˇ g'aˬ aˬ yaw˰-euˬ g'awˇ mawˇ aˬ joˆ-ehˇ pyeu˰ laˇ-euˬ siˬ leˇ-euˬ lo˰-ehˇ , guˆ-awˇ yaw dzuˬ dzuˬ-eu la˰ k'oeˇ doˆ laˇ-awˇ , Yeˬsuˇ-euˬ aˬ kuiˇ dawˬ peh ga byaˆ-awˇ , gaˇ kawˆ dawˬ tawˆ lu˰ dawˇ coe ni ehˇ doˆ nehˬ-euˬ meh .
41005034	Yeˬsuˇ aˬ yaw˰-ahˇ ehˇnehˬ-eu , " Ngaˬ buˇ-oˇ . Nawˬ-euˬ jah-eu nui ma nawˬ-ahˇ bi taˬ leˇ-euˬ meh . Nui ma saˇ lehˆ ni g'o˰-iˇ-awˬ . Nawˬ-euˬ naˇ gawˇ teu tiˬ jawˇ-iˬ maˬ paˇ naˇ poˆ laˇ-aˇ . "
41005035	Yeˬsuˇ k'oeˇ lo˰-ehˇ ehˇ lu˰ ngeh , Yaˬiˇluˆ-euˬ nymˇ-ahˇ neh tsawˇ haˬ tiˬ deuˬ laˇ-awˇ , " Nawˬ buˇ shiˇ tsehˆ g'aˬ-euˬ meh . Saˬ laˬ-ahˇ taˬ paˇ laˆ bahˬ hawˇ-awˬ " lehˇ , Yaˬiˇluˆ-ahˇ ehˇ gaˬ laˇ-euˬ meh .
41005036	Tsawˇ haˬ k'oeˇ deuˬ k'oeˇ lo˰-ehˇ ehˇ gaˇ Yeˬsuˇ maˬ naˇ haˬ ni , " K'ahˬ taˬ lahˇ . Jah-eu nui ma ahˇ naˇ g'aˬ-aˇ " lehˇ , Yaˬiˇluˆ-ahˇ ehˇ nehˬ-euˬ meh .
41005037	K'oeˇ naˇ , Beˬtuˆluˆ hawˇ-eu , Yaˬkoˆ , Yoˇhaˬ aˬ nya˰ nmˇ maˬ ngeuˇ naˇ , aˬ cawˬ tiˬ g'aˬ-iˬ aˬ yaw˰ mehˬ nah maˬ bi caw teh laˇ ni bi jawˇ ya˰-euˬ meh .
41005038	Uˬ duˬ tahˬ nymˇ la˰ k'oeˇ aˬ yui˰ aˬ tsu geu˰ lu˰-eu Yaˬiˇluˆ-euˬ nymˇ-ahˇ aˬ yaw˰ ma˰ iˇ keuˆ ngeh , tsawˇ ngoeˇ ngoeˇ-ehˇ bahˬ g'a law˰ g'a lu˰ gaˇ Yeˬsuˇ ya mawˇ-euˬ meh .
41005039	Yeˬsuˇ la˰ k'oeˇ uˇ leˇ-awˇ aˬ yaw˰ ma˰-ahˇ ehˇ nehˬ-eu , " Naw ma˰ aˬ jeˬ miˇ neh ngoeˇ ngoeˇ-ehˇ bahˬ g'aˬ lu˰ te . Zaˬ heu g'aˬ shiˇ-euˬ maˬ ngeuˇ-a . Yu˰ k'aˆ taˬ-euˬ meh . "
41005040	K'oeˇ ngeh , aˬ yaw˰ ma˰ Yeˬsuˇ-ahˇ uiˇ-eu meh . Aˬ yaw˰ ma˰ dawˬ tawˆ lu˰-ahˇ Yeˬsuˇ teh doˆ jiˇ-awˇ , zaˬ k'oeˇ g'aˬ-euˬ aˬ ma hawˇ-eu , zaˬ lahˇ k'oeˇ smˇ g'aˬ-ahˇ teh˰-ehˇ sheuˬ-awˇ , zaˬ k'oeˇ g'aˬ ba˰ taˬ-euˬ lawˆ-ahˇ uˇ leˇ-euˬ meh .
41005041	Aˬ buˇ k'oeˇ g'aˬ-euˬ aˬ la˰-ahˇ Yeˬsuˇ nyeh˰ tehˬ-awˇ , " Daˬ liˇ daˬ guˇ miˇ " lehˇ ehˇ nehˬ-euˬ meh . Dawˬ tsui˰-aˬ , " Aˬ buˇ zaˬ-oˇ , tuˇ-awˬ lehˇ ngaˇ nawˬ-ahˇ ehˇ-eu ma " lehˇ ehˇ maw˰-eu meh .
41005042	Aˬ buˇ k'oeˇ g'aˬ ja pyuˬ ni tuˇ laˇ-awˇ , gaˇ ma cah-euˬ meh . Aˬ yaw˰-euˬ aˇ k'o˰ tseˇ nyi˰ k'o˰ byah-eu meh . K'oeˇ lo˰-ehˇ pyeu˰ laˇ-euˬ gaˇ ya mawˇ ngeh , aˬ yaw˰ ma˰ zahˬ leˇ jiˇ-euˬ meh .
41005043	Gaˇ kawˆ k'oeˇ aˬ cawˬ maˬ bi siˬ ni yahˇ-eu g'aˇ duˬ , aˬ yaw˰ ma˰-ahˇ Yeˬsuˇ yaw k'aˆ k'aˆ-ehˇ ehˇ nehˬ-euˬ meh . K'oeˇ naˇ , " Aˬ buˇ-ahˇ tiˬ jeˬ paˬ bi dzaˬ-awˬ " lehˇ , aˬ yaw˰ ma˰-ahˇ Yeˬsuˇ ehˇ nehˬ-euˬ meh .
41006001	Yeˬsuˇ k'oeˇ gaˇ neh doˆ le-awˇ , aˬ yaw˰ jawˇ-eu miˇ k'ahˬ-ahˇ g'o˰ leˇ-euˬ meh . Aˬ yaw˰-euˬ zaˬ lahˇ deuˬ k'aw˰ , aˬ yaw˰ mehˬ nah caw teh k'o˰ le˰-euˬ meh .
41006002	Jawˇ nah ngeh nah , uˬ duˬ tahˬ nymˇ la˰ k'oeˇ aˬ yaw˰ mehˬ-euˬ tsoˆ-euˬ meh . Aˬ yaw˰ mehˬ gaˇ tsoˆ gaˇ ya gaˬ-euˬ tsawˇhaˬ g'awˬ mya ni zahˬ dui dui leˇ-awˇ , heu lo˰-ehˇ ehˇ-eu meh . " Tsawˇ ha heu g'aˬ teu lo˰-ehˇ g'eh-eu jeˬ aˬ gaˇ laˬ-iˇ-euˬ nga . Aˬ yaw˰-ahˇ bi˰ taˬ-euˬ zaˬ siˬ tsawˇ gahˇ teu , aˬ geu jeˬ-euˬ zaˬ siˬ tsawˇ gahˇ nga . Aˇ naˆ naˆ-ehˇ g'eh-eu zahˬ leˇ paˬ-ehˇ g'eh-eu jeˬ aˬ yaw˰ mˇ doˆ la˰ nya-eu nga .
41006003	Tsawˇ haˬ heu g'aˬ Maˬliˇ-euˬ aˬ li la˰ saˇ maˇ k'oeˇ g'aˬ maˬ ngeuˇ nga loˇ . Yaˬkoˆ , Yoˇsehˆ , Yuˇdaˆ , Siˇmoˬ aˬ ha mehˇ nmˇ-euˬ aˇ doˆ maˬ ngeuˇ nga loˇ . Aˬ yaw˰-euˬ dmˇ ma deuˬ aˬ dui ma˰ nehˬ-ehˇ jawˇ lu˰ meh tawˇ . " Aˬ yaw˰ ma˰ aˬ yaw˰-ahˇ myaˆ naˆ-awˇ bye-eu meh .
41006004	Yeˬsuˇ aˬ yaw˰ ma˰-ahˇ ehˇ nehˬ-eu , " Miˬyehˇ g'aˇ duˬ ngehˬ dah-eu tsawˇ haˬ-ahˇ yawˬ gaˇ na lu˰ aˬ cawˬ taˬ huiˬ nehˬ meh . Ehˇ k'aw˰ , aˬ yaw˰-euˬ jawˇ k'ahˬ , aˬ yaw˰-euˬ aˬ yui˰ aˬ nyiˇ deuˬ hawˇ-eu , aˬ yaw˰-euˬ nymˇ k'ahˬ zaˬ deuˬ aˬ yaw˰-ahˇ maˬ taˬ huiˬ-a . "
41006005	K'oeˇ gaˇ , zahˬ leˇ paˬ-ehˇ g'eh-eu jeˬ aˬ yaw˰ maˬ mˇ mehˬ nya-a . Naˇ-eu gawˇ-eu tsawˇ haˬ heu myaˆ g'aˬ k'oeˇ taˆ aˬ la˰ ba˰ daˆ nehˬ-awˇ bi taˬ leˇ-euˬ jeˬ jahˇ nehˬ nya-euˬ teh˰ meh .
41006006	Tsawˇ ha koeˇ deuˬ jah-eu nui ma maˬ ahˇ gaˇ aˬ yaw˰ zahˬ dui dui leˇ-euˬ meh . K'oeˇ naˇ , k'oeˇ gaˇ jaˆ-eu pu deuˬ-ahˇ Yeˬsuˇ iˇ-awˇ mehˬ nehˬ tsoˆ nehˬ-euˬ meh .
41006007	G'aˬ k'ehˇ tseˇ nyi˰ g'a-ahˇ aˬ yaw˰ kuˇ uiˬ-awˇ , nyiˬ g'aˬ-euˬ tiˬ muˇ muˇ muˇ-ehˇ bi iˇ-euˬ meh . Neh˰ yaw jaw˰-ahˇ teh doˆ nya-eu baoˬ aˬ yaw˰ ma˰-ahˇ bi˰ nehˬ-euˬ meh .
41006008	Aˬ yaw˰ ma˰ gaˇ ma doˆ-iˇ ngeh , gawˬ yoeˬ maˬ ngeuˇ naˇ nui jeˬ tiˬ jeˬ-iˬ maˬ yuˇ ni iˇ-eu g'aˇ duˬ , aˬ yaw˰ dawˬ bi˰-euˬ meh . Kaˬ muˇ maˬ hehˇ g'eh-ehˇ , pehˇ tahˬ maˬ pi-eu uˬ ta˰ , jo˰ pa˰-ahˇ pyuˇ maˬ dawˆ ahˇ ni ,
41006009	sehˬ nawˆ teh˰-ehˇ nawˬ-awˇ , pehˇ k'ahˬ dzeˇ paˇ maˬ yuˇ ni iˇ-eu g'aˇ duˬ , aˬ yaw˰ dawˬ bi˰-euˬ meh .
41006010	Aˬ yaw˰ ma˰-ahˇ aˬ yaw˰ ehˇ nehˬ-eu , " Naw ma˰ nymˇ tiˬ nymˇ-ahˇ nymˇ daˆ daˆ leˇ shaw naˇ , jawˇ duˬ k'oeˇ tsahˇ-ahˇ k'aˇ jawˇ k'oeˇ keuˆ ni , nymˇ daˆ taˬ daˆ paˇ .
41006011	Naw ma˰-ahˇ maˬ ha geu˰-ehˇ , naw ma˰ mehˬ gaˇ maˬ naˇ haˬ maw˰-eu jawˇ duˬ-ahˇ naw ma˰ iˇ zaˬ naˇ , naw ma˰ doˆ-iˇ ngeh , aˬ kuiˇ pehˬ zaˬ-ahˇ leh˰-eu k'aˬ lehˇ sawˆ k'aˇ nehˬ ya˰-awˬ . K'oeˇ-aˬ , aˬ yaw˰ ma˰-euˬ yaw lehˬ siˬ leˇ ni mˇ-eu saˇ kiˇ meh . "
41006012	K'oeˇnaˇ , tsawˇ haˬ zaˬ deuˬ iˬ baˇ bi noeˬ poˆ-eu g'aˇ duˬ , aˬ yaw˰ ma˰ iˇ-awˇ dawˬ mehˬ mehˬ-iˇ-euˬ meh .
41006013	Aˬ yaw˰ ma˰ neh˰ g'awˬ mya ni teh doˆ-awˇ , naˇ-eu tsawˇ haˬ g'awˬ mya ni-ahˇ tsiˇ leh˰-awˇ laˆ taˬ nehˬ-euˬ meh .
41006014	Gaˇ kawˆ k'oeˇ deuˬ dawˬ tawˆ lu˰ sahˬ paˬ Heˬloˆ ya gaˬ-euˬ meh . Aˬ jeˬ miˇ neh ehˇ naˇ , Yeˬsuˇ-euˬ gaˇ kawˆ yawˬ gaˇ na lu˰ gaˬ doe-iˇ lu˰-eu meh . " Iˇ cu˰ shawˇ-eu Yoˇhaˬ g'o˰ deh˰ laˇ-euˬ ngaˇ . K'oeˇ miˇ neh , zahˬ leˇ paˬ-ehˇ g'eh-eu gaˇ heu deuˬ mˇ nya-eu baoˬ aˬ yaw˰ jaˆ-eu ngaˇ " lehˇ , tsawˇ haˬ tiˬ paˆ na deuˬ ehˇ-eu meh .
41006015	Tiˬ paˆ na deuˬ-aˬ , aˬ yaw˰-ahˇ Eˇliˇyaˆ nga lehˇ ehˇ-awˇ , tiˬ paˆ na deuˬ-aˬ , " Aˇ hu ba Miˬyehˇ g'aˇ duˬ ngehˬ dah-euˬ tsawˇ haˬ deuˬ-ahˇ duˇ-eu Miˬyehˇ g'aˇ duˬ ngehˬ dah-eu tsawˇ haˬ ngaˇ " lehˇ ehˇ-eu meh .
41006016	Gaˇ kawˆ k'oeˇ sahˬ paˬ Heˬloˆ ya gaˬ ngeh , " Aˬ yaw˰-aˬ , Iˇ cu˰ shawˇ-eu Yoˇhaˬ k'oeˇ g'aˬ ngaˇ . Aˬ yaw˰-euˬ uˬ duˬ ngaˬ neh toˆ tsehˆ-euˬ k'aw˰ , paˇ g'o˰ deh˰ laˇ-euˬ ngaˇ " lehˇ ehˇ-eu meh .
41006017	Heˬloˆ-aˬ , yawˬ ha-euˬ mehˇ nmˇ tsi tsi ni g'eh-eu Piˇliˇpuˆ-euˬ miˬ zaˬ Heˬloˇdiˇ-ahˇ sheuˬ-euˬ meh . Zaˬ miˬ zaˬ k'oeˇ g'aˬ baˬ da neh , Yoˇhaˬ-ahˇ pa˰-awˇ tawˬ-ahˇ bi dawˆ-eu g'aˇ duˬ , Heˬloˆ neh dawˬ bi˰-euˬ meh .
41006018	Aˬ jeˬ miˇ neh ehˇ naˇ , yawˬ ha-euˬ mehˇ nmˇ tsi tsi ni g'eh-eu g'aˬ-euˬ miˬ zaˬ-ahˇ sheuˬ-eu maˬ tsaˬ-a lehˇ , Yoˇhaˬ neh Heˬloˆ-ahˇ ehˇ nehˬ-euˬ meh .
41006019	K'oeˇ miˇ neh , Yoˇhaˬ-ahˇ Heˬloˇdiˇ muiˇ dui dui-awˇ , seh˰ maw˰-eu meh . Ehˇ k'aw˰ , Heˬloˆ-ahˇ maˬ laˆ tawˆ nya-eu miˇ neh , maˬ seh˰ nya-ehˇ jawˇ-euˬ meh .
41006020	Heˬloˆ-aˬ , Yoˇhaˬ-ahˇ guˆ-eu meh . Aˬ jeˬ miˇ neh ehˇ naˇ , Yoˇhaˬ-aˬ , muiˬ-eu shawˇ-eu yaw tsaˬ yaw dawˇ tsawˇ haˬ tiˬ g'aˬ pyeu˰-eu meh lehˇ , aˬ yaw˰ siˬ nya-eu meh . K'oeˇ miˇ neh , maˬ bi ca laˇ ni haw piˇ nehˬ lu˰-eu meh . Yoˇhaˬ-euˬ dawˬ k'aˇ ya gaˬ ngeh aˬ yaw˰ nui ma maˬ saˇ k'aw˰ , Yoˇhaˬ mehˬ-euˬ dawˬ-ahˇ aˬ yaw˰ naˇ haˬ maw˰-eu nui ma ahˇ-eu meh .
41006021	Aˇ saˬ saˬ laˇ ngeh , Heˬloˇdiˇ Yoˇhaˬ-ahˇ seh˰-eu yeh˰ laˇ-euˬ meh . K'oeˇ-aˬ , Heˬloˆ deh˰ le-euˬ aˇ nah-ahˇ noeˬ keuˆ-eu bawˬ-iˬ jahˇ ngeh nah meh . K'oeˇ ngeh nah , sahˬ paˬ sahˬ ma geu˰ lu˰-eu yaw huiˬ yaw mahˇ deuˬ , guiˇ guiˇ ma˰ k'oeˇ taˆ uˆ lahˇ-eu yaw huiˬ yaw mahˇ deuˬ hawˇ-eu , Gaˬliˬlehˇ miˇ k'ahˬ la˰ k'oeˇ myaˆ pyawˬ naˇ mehˇ jaˆ-eu aˬ yui˰ aˬ tsu deuˬ-ahˇ hawˬ byawˇ lawˇ nehˬ-euˬ meh .
41006022	Heˬloˇdiˇ-euˬ aˬ buˇ uˇ laˇ-awˇ gaˇ nyeh nyeh mehˬ gaˇ , Heˬloˆ hawˇ-eu aˬ yaw˰-euˬ daˬ yah k'oeˇ deuˬ nui k'ahˇ shiˇ dui dui-eu meh . K'oeˇ miˇ neh , aˬ buˇ k'oeˇ buˇ-ahˇ sahˬ paˬ Heˬloˆ ehˇ nehˬ-eu , " Nawˇ k'aˇ shaˇ maw˰-eu jeˬ shaˇ-awˬ . Ngaˇ nawˬ-ahˇ bi˰ ma . "
41006023	Aˬ yaw˰ kamˬ-awˇ ehˇ-eu , " Nawˇ k'aˇ shaˇ-eu jeˬ bi˰ ma lehˇ ngaˇ kamˬ-eu ma . Ngaˬ-euˬ miˇ k'ahˬ tiˬ paˆ paˆ nehˬ la˰ lehˇ shaˇ k'aw˰ , ngaˇ paˆ nehˬ ma . "
41006024	K'oeˇ ngeh , a buˇ k'oeˇ buˇ doˆ-iˇ-awˇ , " Ngaˇ aˬ geu jeˬ ya shaˇ nmˇ " lehˇ , aˬ yaw˰-euˬ aˬ ma-ahˇ naˇ haˬ-euˬ meh . Aˬ ma g'aˬ ehˇ-eu , " Iˇ cu˰ shawˇ-eu Yoˇhaˬ-euˬ uˬ duˬ shaˇ-awˬ . "
41006025	Aˬ buˇ k'oeˇ buˇ sahˬ paˬ Heˬloˆ jawˇ gaˇ yaw kawˇ-ehˇ paˇ g'o˰ leˇ-awˇ ehˇ-eu , " Iˇ cu˰ shawˇ-eu Yoˇhaˬ-euˬ uˬ duˬ , k'mˬ maˬ sehˇ byehˇ-ahˇ dawˆ ahˇ-awˇ , nymˬ-mˇ heu gaˇ bi˰ la˰ gaˇ geu˰ maw˰-eu ma . "
41006026	Dawˬ k'oeˇ dawˬ baˬ da neh sahˬ paˬ Heˬloˆ noeˬ shaˬ dui dui-eu meh . Ehˇ k'aw˰ , daˬ yah k'oeˇ myaˆ ni g'eh-eu mehˬ shi aˬ yaw˰ kamˬ tsehˆ g'aˬ-euˬ miˇ neh , aˬ buˇ k'oeˇ buˇ k'aˇ ehˇ-eu lo˰-ehˇ maˬ jahˇ nehˬ-ehˇ maˬ g'eh nya-a .
41006027	K'oeˇ miˇ neh , k'oeˇ gaˇ lo˰ lu˰-eu yehˇ tiˬ g'aˬ-ahˇ yaw kawˇ-ehˇ k'ehˇ g'eh-awˇ , Yoˇhaˬ-euˬ uˬ duˬ yuˇ la˰-eu g'aˇ duˬ dawˬ bi˰-euˬ meh . Yehˇ k'oeˇ g'aˬ tawˬ-ahˇ iˇ-awˇ , Yoˇhaˬ-euˬ uˬ duˬ coeˇ tsehˆ-euˬ meh .
41006028	K'oeˇ naˇ , k'mˬ maˬ sehˇ byehˇ-ahˇ dawˆ ahˇ-awˇ , aˬ buˇ k'oeˇ buˇ-ahˇ ciˬ nehˬ laˇ-awˇ , aˬ buˇ k'oeˇ neh aˬ ma g'aˬ-ahˇ paˇ ciˬ ha nehˬ-iˇ-euˬ meh .
41006029	Yoˇhaˬ-euˬ zaˬ lahˇ deuˬ gaˇ kawˆ k'oeˇ ya gaˬ ngeh , aˬ yaw˰-euˬ g'awˇ mawˇ ba˰ k'o˰ laˬ le-awˇ , lmˬ bymˇ-ahˇ ba˰ pahˬ nehˬ-euˬ meh .
41006030	G'aˬ k'ehˇ deuˬ Yeˬsuˇ jawˇ gaˇ paˇ g'o˰ laˇ-awˇ , aˬ yaw˰ ma˰ neh mˇ ya˰ shaˇ ya˰-euˬ gaˇ kawˆ hawˇ-eu , mehˬ ya˰ tsoˆ ya˰-euˬ gaˇ kawˆ dawˬ tawˆ lu˰ , aˬ yaw˰-ahˇ dzawˇ nehˬ-euˬ meh .
41006031	Tsawˇ haˬ laˇ-eu maˬ tsehˆ leˇ-eu miˇ neh , Yeˬsuˇ hawˇ-eu aˬ yaw˰-euˬ g'aˬ k'ehˇ deuˬ hawˬ dzaˬ-eu maˬ dah-a . K'oeˇ miˇ neh , g'aˬ k'ehˇ deuˬ-ahˇ Yeˬsuˇ ehˇ nehˬ-eu , " Aˬ dui ma˰ teh˰-ehˇ ciˬ cuˇ ni g'eh-eu jawˇ duˬ-ahˇ iˇ-awˇ , g'aˬ naˬ naˬ-iˇ kaˇ-euˇ . "
41006032	K'oeˇ ngeh , aˬ yaw˰ ma˰ teh˰-ehˇ lawˬ dziˬ-awˇ , ciˬ cuˇ ni g'eh-eu jawˇ duˬ-ahˇ doˆ-iˇ-euˬ meh .
41006033	Aˬ yaw˰ ma˰ doˇ-iˇ lu˰ gaˇ tsawˇ haˬ g'awˬ mya ni mawˇ-awˇ , aˬ yaw˰ ma˰-ahˇ haw siˬ-euˬ meh . K'oeˇ miˇ neh , meuˬ yawˬ meuˬ na lu˰-ahˇ jawˇ-eu tsawˇ haˬ deuˬ , aˬ yaw˰ ma˰-euˬ mehˬ hu dahˇ taˆ paw neh cehˆ-awˇ , Yeˬsuˇ hawˇ-eu g'aˬ k'ehˇ deuˬ-euˬ jeˬ hu cehˆ keuˆ-awˇ jawˇ-eu meh .
41006034	Yeˬsuˇ lawˬ la˰ nyiˇ doˆ le-awˇ , tsawˇ haˬ aˇ ma˰ ma˰ ma-ahˇ ya mawˇ ngeh , g'awˬ shaˬ haw gaˬ-euˬ meh . Aˬ jeˬ miˇ neh ehˇ naˇ , aˬ yaw˰ ma˰-aˬ , yawˇ bo-eu g'aˬ maˬ jawˇ-eu yawˇ yawˇ ma˰-ahˇ duˇ-eu meh . K'oeˇ ngeh , aˬ yaw˰ ma˰-ahˇ g'awˬ mya jeˬ mehˬ nehˬ tsoˆ nehˬ-euˬ meh .
41006035	Uˬ ci˰ uˬ taw taw le ngeh , g'aˬ k'ehˇ deuˬ aˬ yaw˰ jawˇ gaˇ laˇ-awˇ ehˇ-eu , " Uˬ ci˰ ci˰ le shaw-iˬ ngaˇ . K'oeˇ uˬ ta˰ , jawˇ duˬ heu tsahˇ-aˬ , pu-ahˇ gaˇ mahˇ kaˬ-eu jawˇ duˬ tiˬ tsahˇ meh .
41006036	Tsawˇ haˬ heu deuˬ-ahˇ pyehˬ nehˬ-awˇ , dawˬ peh jaˆ-eu pu doe ni , dzaˬ dzaˬ dawˇ dawˇ bi poˆ zeuˇ dzaˬ-iˇ-eu maˬ tsaˬ-a loˇ . "
41006037	Yeˬsuˇ ehˇ-eu , " Naw ma˰ aˬ yaw˰ ma˰-ahˇ tiˬ jeˬ paˬ bi dzaˬ-awˬ . " Aˬ yaw˰ ma˰ ehˇ-eu , " Tsawˇ haˬ heu deuˬ-ahˇ bi dzaˬ-eu g'aˇ duˬ , pyuˇ mehˇ byaˆ nyiˬ yaˇ byaˆ poeˬ kaˬ muˇ zeuˇ laˬ-iˇ-awˬ loˇ . "
41006038	Yeˬsuˇ aˬ yaw˰ ma˰-ahˇ ehˇ nehˬ-eu , " Naw ma˰ kaˬ muˇ aˇ myaˆ yaˆ ahˇ te . Tiˬ poˆ haw-iˇ sheˇ . " Aˬ yaw˰ ma˰ poˆ haw-iˇ-awˇ ehˇ-eu , " Kaˬ muˇ ngaˬ yaˆ hawˇ-eu ngaˬ shaˬ nyiˬ mawˇ ahˇ-eu teh˰ nga . "
41006039	Tsawˇ haˬ k'oeˇ deuˬ dawˬ tawˆ lu˰-ahˇ daˬ zawˬ deh k'oeˇ taˆ aˇ muˇ biˇ-awˇ bi nuiˇ-eu g'aˇ duˬ , g'aˬ k'ehˇ deuˬ-ahˇ Yeˬsuˇ dawˬ bi˰-euˬ meh .
41006040	K'oeˇ ngeh , tsawˇ haˬ k'oeˇ deuˬ tiˬ yaˇ g'aˬ aˇ muˇ , ngaˬ tseˇ g'aˬ aˇ muˇ lehˇ muˇ muˇ-ehˇ nuiˇ-euˬ meh .
41006041	K'oeˇ naˇ , kaˬ muˇ k'oeˇ ngaˬ siˬ hawˇ-eu ngaˬ shaˬ k'oeˇ nyiˬ mawˇ-ahˇ Yeˬsuˇ yuˇ-awˇ , mˬ paw g'awˇ leuˇ-awˇ Miˬyehˇ-euˬ guiˬ lahˬ-ahˇ ja ceuˬ-euˬ meh . Aˬ yaw˰ kaˬ muˇ ngawˬ pyehˬ-awˇ , g'aˬ k'ehˇ deuˬ-ahˇ bi˰ nehˬ-awˇ , tsawˇ haˬ aˇ ma˰-ahˇ bi biˇ nehˬ-euˬ meh . Ngaˬ shaˬ k'oeˇ nyiˬ mawˇ k'aw˰ , tsawˇ haˬ dawˬ tawˆ lu˰-ahˇ aˬ yaw˰ bi biˇ o˰ nehˬ-euˬ meh .
41006042	Tsawˇ haˬ yawˬ g'aˬ na lu˰ tiˬ dehˆ ya dzaˬ-euˬ meh .
41006043	Maˬ dzaˬ jiˇ coeˇ-ehˇ dzehˬ laˇ taˬ-euˬ kaˬ muˇ hawˇ-eu ngaˬ shaˬ k'oeˇ deuˬ-ahˇ g'aˬ k'ehˇ deuˬ g'oˆ uiˬ ngeh , k'aˆ puˬ tseˇ nyi˰ puˬ byah laˇ-euˬ meh .
41006044	Dzaˬ-euˬ tsawˇ haˬ dawˬ tawˆ lu˰ , ngaˬ heˇ g'aˬ byah-eu meh .
41006045	Yeˬsuˇ tsawˇ haˬ aˇ ma˰-ahˇ bi g'o˰-iˇ lu˰ ngeh , aˬ yaw˰-euˬ zaˬ lahˇ deuˬ-ahˇ tiˬ poˆ tehˬ-ehˇ lawˬ la˰ k'oeˇ bi uˇ-iˇ-awˇ , lah nui baˬ-ahˇ jaˆ-eu Behˬdzeˇdaˬ meuˬ-ahˇ bi iˇ tawˬ-euˬ meh .
41006046	Aˬ yaw˰ tsawˇ haˬ aˇ ma˰-ahˇ g'awˬ-iˇ g'aˬ-awˇ , gawˬ jawˬ-ahˇ guiˬ lahˬ shaˇ leˇ-eu lehˇ le-euˬ meh .
41006047	Uˬ ci˰ ci˰ le ngeh , lawˬ k'oeˇ laˇ lah g'ahˇ ceh iˇ keuˆ-awˇ , Yeˬsuˇ tiˬ g'aˬ teh˰-ehˇ dahˇ taˆ jawˇ ya˰-euˬ meh .
41006048	Aˬ yaw˰-euˬ zaˬ lahˇ deuˬ jaˬ lehˇ-ahˇ ciˬ daˬ-awˇ lawˬ ya heu-eu baˬ da neh , g'aˬ doeˇ doeˇ dui dui gaˇ aˬ yaw˰ ya mawˇ-euˬ meh . Ya poeˇ doeˇ taw paw naˬ liˬ smˇ la˰ dzehˬ-iˇ ngeh , aˬ yaw˰ iˇ cu˰ k'oeˇ taˆ gaˇ ma cah cah-ehˇ , aˬ yaw˰ ma˰ jawˇ gaˇ oe-euˬ meh . Aˬ yaw˰ ma˰-ahˇ aˬ yaw˰ iˇ dzeuˇ-eu lehˇ g'eh-eu meh .
41006049	Ehˇ k'aw˰ , aˬ yaw˰ iˇ cu˰ k'oeˇ taˆ cah lu˰ gaˇ aˬ yaw˰ ma˰ mawˇ-awˇ , shaˆ shiˇ neh˰ nga lehˇ noeˬ-awˇ guˇ-euˬ meh .
41006050	Aˬ yaw˰ ma˰ yawˬ g'aˬ na lu˰ aˬ yaw˰-ahˇ mawˇ-awˇ , guˆ dui dui-iˇ-euˬ meh . " Taˬ guˆ . Nui ma taˬ baˬ . Ngaˇ ma " lehˇ , aˬ yaw˰ ma˰-ahˇ Yeˬsuˇ ehˇ nehˬ-euˬ meh .
41006051	K'oeˇ naˇ , aˬ yaw˰ ma˰ dziˬ lu˰-eu lawˬ la˰ k'oeˇ aˬ yaw˰ uˇ-iˇ ngeh , jaˬ lehˇ baw-eu naˬ leˇ-euˬ meh . Zaˬ lahˇ deuˬ zahˬ dui dui leˇ-euˬ meh .
41006052	Aˬ jeˬ miˇ neh ehˇ naˇ , tsawˇ haˬ ngaˬ heˇ g'aˬ-ahˇ bi dzaˬ-euˬ gaˇ kawˆ k'oeˇ aˬ yaw˰ ma˰ noeˬ maˬ doˆ-a . Aˬ yaw˰ ma˰-euˬ nui ma ka˰ duiˬ ni g'eh-eu meh .
41006053	Aˬ yaw˰ ma˰ lah tsehˆ doˆ-awˇ , Geˬneˬsaˬlehˇ miˇ k'ahˬ-ahˇ iˇ keuˆ ngeh , lawˬ pa˰ taw˰ ya˰-euˬ meh .
41006054	Aˬ yaw˰ ma˰ lawˬ la˰ nyiˇ doˆ-iˇ-euˬ nehˬ-ehˇ , Yeˬsuˇ-ahˇ aˬ cawˬ tiˬ poˆ teh˰-ehˇ haw siˬ-euˬ meh .
41006055	Aˬ yaw˰ ma˰ miˇ k'ahˬ k'oeˇ k'ahˬ coeˬ doe-awˇ , naˇ-eu tsawˇ haˬ deuˬ-ahˇ seuˆ yo˰ k'oeˇ taˆ bi yu˰-awˇ , Yeˬsuˇ jawˇ meh lehˇ k'aˇ ya gaˬ gaˇ ba˰ ha laˇ-euˬ meh .
41006056	Pu doe ni , meuˬ doe ni , yaˇ k'ahˬ yaˇ lahˬ doe ni , Yeˬsuˇ k'aˇ iˇ k'aˇ laˇ doˆ gaˇ , lehˆ lehˆ tsmˇ tsawˇ haˬ uiˬ leˇ duˬ-ahˇ , naˇ-eu tsawˇ haˬ ba˰ taˬ-awˇ , Yeˬsuˇ-euˬ pehˇ k'ahˬ pehˇ dahˬ-ahˇ teh˰-ehˇ k'aw˰ bi toeˬ ciˆ la˰-eu g'aˇ duˬ , aˬ yaw˰ ma˰ shaˇ-euˬ meh . K'aˇ toeˬ ciˆ-euˬ deuˬ naˇ gawˇ taˬ leˇ jiˇ-euˬ meh .
41007001	Paˬliˬsehˇ deuˬ hawˇ-eu Yeˬluˇsaˬlehˬ meuˬ-ahˇ neh oe-euˬ Zahˇ dawˬ k'o˰ dawˬ mehˬ-eu saˬ laˬ deuˬ , Yeˬsuˇ dawˬ peh uiˬ le-euˬ meh .
41007002	Yeˬsuˇ-euˬ zaˬ lahˇ tiˬ paˆ na deuˬ aˬ la˰ maˬ shawˇ-ehˇ dzaˬ lu˰ dawˇ lu˰ gaˇ aˬ yaw˰ ma˰ ya mawˇ-euˬ meh . Aˬ la˰ maˬ shawˇ-eu lehˇ ehˇ-eu-aˬ , Paˬliˬsehˇ deuˬ neh mehˬ taˬ-euˬ lo˰-ehˇ maˬ dzui˰ shawˇ gaˇ ehˇ maw˰-eu meh .
41007003	( Paˬliˬsehˇ deuˬ hawˇ-eu Yuˇdaˆ tsawˇ haˬ deuˬ-aˬ , aˬ poeˬ aˬ bawˇ deuˬ neh mehˬ ka le˰-euˬ zahˇ sahˇ k'o˰ mehˬ nah caw teh-eu meh . Zahˇ sahˇ k'o˰ jaˆ-eu lo˰-ehˇ aˬ la˰ maˬ dzui˰ shawˇ g'aˬ k'oeˇ keuˆ ni , aˬ yaw˰ ma˰ maˬ dzaˬ maˬ dawˇ k'mˬ-a .
41007004	Lehˆ-ahˇ zeuˇ-euˬ aˬ geu jeˬ maˬ kaˬ , maˬ tsiˬ shawˇ-ehˇ ma dzaˬ k'mˬ-a . K'mˬ maˬ joˆ-eu maˬ ehˇ , yu˰ zaˇ bui bahˬ lehˬ tsiˬ-eu maˬ ehˇ , aˇ hu neh zmˬ ka le˰-euˬ zahˇ sahˇ k'o˰-ahˇ tsaˬ ni aˬ yaw˰ ma˰ mˇ-eu meh . )
41007005	K'oeˇ miˇ neh , Paˬliˬsehˇ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ Yeˬsuˇ-ahˇ ehˇ-eu , " Aˬ jeˬ miˇ neh nawˬ-euˬ zaˬ lahˇ deuˬ aˬ poeˬ aˬ bawˇ neh mehˬ ka le˰-euˬ zahˇ sahˇ k'o˰-ahˇ maˬ caw teh-ehˇ , maˬ shawˇ-eu aˬ la˰ neh dzaˬ ta dawˇ ta . "
41007006	Yeˬsuˇ aˬ yaw˰ ma˰-ahˇ ehˇ nehˬ-eu , " Aw˰-a˰ tahˬ k'oˬ-ahˇ duˇ-eu tsawˇ haˬ deuˬ-oˇ , Iˇsaˬyaˇ neh Miˬyehˇ g'aˇ duˬ ngehˬ dah-eu la˰ k'oeˇ naw ma˰-euˬ gaˇ kawˆ ehˇ taˬ-euˬ aˇ naˆ ni tsaˬ-eu nga . Aˬ yaw˰ neh bo˰ taˬ ya˰-euˬ dawˬ heu lo˰-ehˇ jaˆ-eu meh . ' Miˬyehˇ heu lo˰-ehˇ ehˇ-eu meh . Tsawˇ haˬ heu deuˬ k'aˬ meh mehˬ boeˬ , ngaˬ-ahˇ taˬ huiˬ taˬ mahˇ-euˬ k'aw˰ , aˬ yaw˰ ma˰-euˬ nui ma k'oeˇ siˬ , ngaˬ-ahˇ gaˇ mahˇ kaˬ dui dui meh .
41007007	Yaw˰ ma˰ ngaˬ-ahˇ uˬ duˬ tahˬ-eu , gaˇ dahˇ tsoeˬ leˇ duˬ maˬ jaˆ-a . Tsawˇ haˬ neh jahˇ-euˬ zahˇ sahˇ k'o˰ , ngaˬ-euˬ dawˬ geu˰-awˇ mehˬ-euˬ meh . '
41007008	Miˬyehˇ-euˬ dawˬ-ahˇ naw ma˰ taˬ ya˰-awˇ , tawˇ haˬ zaˬ neh tawˬ ka le˰-euˬ zahˇ sahˇ k'o˰-ahˇ naw ma˰ zi˰ dah ni tuˆ tehˬ taˬ-euˬ meh . "
41007009	Yeˬsuˇ aˬ yaw˰ ma˰-ahˇ paˇ ehˇ nehˬ-eu , " Miˬyehˇ-euˬ zahˇ dawˬ k'o˰ dawˬ-ahˇ byehˇ dzeh-awˇ , tsawˇ haˬ zaˬ neh tawˬ ka le˰-euˬ zahˇ sahˇ k'o˰-ahˇ naw ma˰ k'oeˇ lo˰-ehˇ tuˆ tehˬ taˬ nya ni , naw ma˰ yaw gahˇ zmˬ-eu meh .
41007010	Moˇseˬ-euˬ zahˇ dawˬ k'o˰ dawˬ la˰ k'oeˇ , ' Nawˬ da nawˬ ma-ahˇ yaw zeu ya baw meh ' lehˇ hawˇ-eu , ' Yawˬ ha-euˬ aˬ da hawˇ-eu aˬ ma-ahˇ yaˬ k'ehˇ yaˬ-eu tsawˇ haˬ-aˬ , seh˰ gaˇ ya daˬ teh˰-a ' lehˇ ehˇ taˬ-euˬ meh .
41007011	Ehˇ k'aw˰ , naw ma˰ heu lo˰-ehˇ mehˬ nehˬ tsoˆ nehˬ lu˰-eu meh . Tsawˇ haˬ tiˬ g'aˬ na yawˬ ha-euˬ aˬ da aˬ ma-ahˇ tiˬ jeˬ paˬ caw ba nehˬ nya-eu jaˆ k'aw˰ , ( ' Heu-aˬ , Miˬyehˇ-ahˇ o˰-eu jeˬ meh ' lehˇ dawˬ tsui˰ ehˇ maw˰-eu la˰ k'oeˇ ) , ' Heu-aˬ , Gawˬ baˬ meh ' lehˇ ehˇ shaw naˇ ,
41007012	aˬ da aˬ ma-ahˇ maˬ caw ba nehˬ ni byehˇ nya meh lehˇ naw ma˰ mehˬ-eu tsoˆ-eu meh .
41007013	K'oeˇ lo˰-ehˇ mehˬ-eu tsoˆ-eu la˰ k'oeˇ , naw ma˰ neh tawˬ ka le˰-euˬ zahˇ sahˇ k'o˰ baˬ da neh Miˬyehˇ-euˬ dawˬ byoˆ-iˇ byawˬ-iˇ ni naw ma˰ jahˇ-eu meh . K'oeˇ lo˰-ehˇ duˇ-eu g'awˬ mya jeˬ , naw ma˰ mˇ lu˰ shaˇ lu˰-eu meh . "
41007014	K'oeˇ naˇ tsawˇ haˬ aˇ ma˰-ahˇ Yeˬsuˇ tiˬ poˆ paˇ kuˇ uiˬ-awˇ , heu lo˰-ehˇ ehˇ nehˬ-euˬ meh . " Naw ma˰ daw tawˆ lu˰ yaw muiˬ paˬ-ehˇ naˇ haˬ-awˇ g'oˆ shaw geu˰-awˬ .
41007015	La˰ nyiˇ paw neh tsawˇ haˬ-euˬ la˰ k'oeˇ k'aˇ ahˇ-iˇ-eu jeˬ , tsawˇ haˬ zaˬ-ahˇ maˬ muiˬ maˬ shawˇ-ehˇ bi pyeu˰-iˇ nya-eu tiˬ jeˬ-iˬ maˬ jaˆ-a . Tsawˇ haˬ-euˬ la˰ k'oeˇ neh doˆ laˇ-euˬ jeˬ teh˰-ehˇ , tsawˇ haˬ zaˬ-ahˇ maˬ muiˬ maˬ shawˇ ni bi pyeu˰-iˇ nya-eu meh . "
41007017	Aˬ yaw˰ tsawˇ haˬ aˇ ma˰-ahˇ g'awˬ-iˇ-awˇ , iˇ kahˇ-ahˇ uˇ-iˇ ngeh , zaˬ lahˇ deuˬ aˬ yaw˰-ahˇ dawˬ k'oeˇ dawˬ gaˇ kawˆ naˇ haˬ-euˬ meh .
41007018	Aˬ yaw˰ ma˰-ahˇ aˬ yaw˰ ehˇ nehˬ-eu , " Naw ma˰ g'eh maˬ g'oˆ shaw nya te loˇ . La˰ nyiˇ paw neh tsawˇ haˬ-euˬ la˰ k'oeˇ k'aˇ ahˇ-iˇ-euˬ jeˬ , aˬ yaw˰-ahˇ maˬ muiˬ maˬ shawˇ-ehˇ bi pyeu˰-iˇ nya-eu tiˬ jeˬ-iˬ maˬ jaˆ-a .
41007019	Aˬ jeˬ miˇ neh ehˇ naˇ , nui ma-ahˇ maˬ ahˇ-iˇ-ehˇ , baw ma-ahˇ ahˇ-iˇ-awˇ , la˰ nyiˇ paw iˇ doˆ dzeh-eu meh . " ( K'oeˇ lo˰-ehˇ ehˇ-eu la˰ k'oeˇ , dzaˬ dzaˬ dawˇ dawˇ dawˬ tawˆ lu˰ yaw shawˇ meh lehˇ , Yeˬsuˇ ehˇ maw˰-eu meh . )
41007020	Aˬ yaw˰ paˇ ehˇ-eu , " Tsawˇ haˬ la˰ k'oeˇ neh doˆ laˇ-euˬ jeˬ-aˬ , tsawˇ haˬ-ahˇ maˬ muiˬ maˬ shawˇ ni bi pyeu˰-iˇ nya-eu meh .
41007021	Aˬ jeˬ miˇ neh ehˇ naˇ , nui ma la˰ k'oeˇ neh doˆ le-euˬ jeˬ-aˬ , maˬ muiˬ maˬ jaˬ-eu jeˬ pyeu˰-eu , tahˇ joe joe-eu , tsawˇ haˬ seh˰-eu ,
41007022	aˬ cawˬ-euˬ miˬ zaˬ yo zaˬ-ahˇ bahˬ-eu , aˬ cawˬ-euˬ myawˬ-ahˇ mehˇ juiˇ juiˇ-eu , yaw haiˬ jeˬ mˇ-eu , jaˬ myaw˰ myaw˰-eu , smˇ k'aˆ k'aˆ-eu , myaˆ naˆ-eu , ja bu ja doeˇ-eu , nui ma huiˬ-eu mahˇ-eu , aˬ dzawˬ aˇ gah gah-eu , heu lo˰-ehˇ g'eh-eu deuˬ meh .
41007023	Maˬ muiˬ maˬ jaˬ-eu heu deuˬ dawˬ tawˆ lu˰ , tsawˇ haˬ-euˬ la˰ k'oeˇ neh doˆ laˇ-euˬ jeˬ pyeu˰-awˇ , tsawˇ haˬ-ahˇ maˬ muiˬ maˬ shawˇ ni bi pyeu˰-iˇ-eu meh .
41007024	K'oeˇ naˇ , Yeˬsuˇ k'oeˇ gaˇ neh doˆ-iˇ-awˇ , Duˇlu meuˬ dawˬ peh jaˆ-eu miˇ k'ahˬ-ahˇ iˇ g'eh-euˬ meh . Aˬ yaw˰ nymˇ tiˬ nymˇ-ahˇ uˇ-iˇ-awˇ , aˬ yaw˰ k'oeˇ gaˇ jawˇ-eu gaˇ kawˆ tsawˇ haˬ tiˬ g'aˬ-iˬ maˬ bi siˬ maw˰-a . Ehˇ k'aw˰ , aˬ yaw˰ maˬ jawˇ za˰ nya-a .
41007025	Neh˰ yaw jaw˰ uˇ-eu aˬ buˇ tiˬ buˇ-euˬ aˬ ma tiˬ ma , Yeˬsuˇ k'oeˇ gaˇ jawˇ-eu gaˇ kawˆ ya gaˬ ngeh , tiˬ poˆ teh˰-ehˇ oe-awˇ , aˬ yaw˰-euˬ aˬ kuiˇ dawˬ peh awˆ byaˆ-euˬ meh .
41007026	Zaˬ miˬ zaˬ k'oeˇ g'aˬ-aˬ , Suˇliˆ miˇ k'ahˬ Piˇniˇshaˆ meuˬ-ahˇ deh˰ le-euˬ Heˬlaˬsaˇ tsawˇ jeuˬ lawˇ ci˰ zaˬ pyeu˰-eu meh . Aˬ yaw˰-euˬ aˬ buˇ la˰ k'oeˇ uˇ-eu neh˰-ahˇ teh doˆ nehˬ-eu g'aˇ duˬ , Yeˬsuˇ-ahˇ aˬ yaw˰ shaˇ-euˬ meh .
41007027	Ehˇ k'aw˰ , Yeˬsuˇ aˬ yaw˰-ahˇ ehˇ nehˬ-eu , " Zaˬ deuˬ-ahˇ tiˬ dehˆ jeˬ huˬ bi dzaˬ kaˇ-euˇ . Zaˬ dzaˬ-eu dzaˇ yuˇ-awˇ aˬ kuiˬ-ahˇ dzeh nehˬ-eu maˬ tsaˬ-aˇ . "
41007028	Aˬ yaw˰ ehˇ-eu , " Sahˬpaˬ-oˇ , hawˬ jeh uˬ moˆ jawˇ-eu aˬ kuiˬ deuˬ k'aw˰ , zaˬ neh dzaˬ dzeh dawˇ dzeh-euˬ deuˬ-ahˇ g'oˆ dzaˬ-eu meh . "
41007029	K'oeˇ ngeh , Yeˬsuˇ aˬ yaw˰-ahˇ ehˇ nehˬ-eu , " Nawˇ teu lo˰-ehˇ ehˇ g'aˬ-euˬ miˇ neh , g'o˰-iˇ-awˬ . Nawˬ buˇ-ahˇ uˇ-eu neh˰ doˆ-iˇ g'aˬ-euˬ gaˇ nawˇ ya mawˇ teh˰-a . "
41007030	Aˬ yaw˰ iˇ kahˇ-ahˇ g'o˰-iˇ ngeh , aˬ yaw˰-euˬ aˬ buˇ yu˰ zaˇ k'oeˇ taˆ yu˰ lu˰-awˇ , neh˰ k'oeˇ mawˇ aˬ diˇ aˬ maˇ doˆ-iˇ dzeuˇ-euˬ gaˇ ya mawˇ-euˬ meh .
41007031	K'oeˇ naˇ , Duˇlu gahˬ kaˬ-ahˇ neh Yeˬsuˇ doˆ-iˇ-awˇ , Siˇdoˬ meuˬ-ahˇ neh Meuˬ tseˇ meuˬ miˇ k'ahˬ lehˇ kuˇ-eu paw iˇ g'eh-awˇ , Gaˬliˬlehˇ lah-ahˇ iˇ doˆ-euˬ meh .
41007032	K'oeˇ ngeh , naˬ bawˬ bawˬ-awˇ dawˬ maˬ ngehˬ lawˆ nya-eu tsawˇ haˬ tiˬ g'aˬ-ahˇ Yeˬsuˇ jawˇ gaˇ aˬ cawˬ sheuˬ la˰-awˇ , Yeˬsuˇ neh aˬ la˰ bi ba˰ daˆ-eu g'aˇ duˬ shaˇ-euˬ meh .
41007033	Tsawˇ haˬ k'oeˇ g'aˬ-ahˇ teh˰-ehˇ Yeˬsuˇ sheuˬ ceuˆ g'eh-awˇ , naˬ bawˇ-ahˇ la˰ noeˇ cawˬ ahˇ nehˬ-euˬ meh . K'oeˇ naˇ , duˬ k'aˬ k'a-awˇ mehˬ laˇ-ahˇ toeˬ leh˰ nehˬ-euˬ meh .
41007034	K'oeˇ naˇ , Yeˬsuˇ mˬ-ahˇ g'awˇ leuˇ-awˇ , sa˰ sa˰ ma g'awˇ ka-eu la˰ k'oeˇ , " Iˇ paˬ daˬ " lehˇ ehˇ-eu meh . Dawˬ tsui˰-aˬ , " Pah laˇ-awˬ " lehˇ ehˇ maw˰-eu meh .
41007035	Tiˬ poˆ teh˰-ehˇ tsawˇ haˬ k'oeˇ g'aˬ naˬ bawˇ gaˬ nya laˇ-euˬ uˬ ta˰ , mehˬ laˇ juˆ laˇ-awˇ , dawˬ ngehˬ lawˆ nya laˇ-euˬ meh .
41007036	Gaˇ kawˆ k'oeˇ aˬ cawˬ tiˬ g'aˬ-ahˇ-iˬ maˬ ya ja nehˬ-eu g'aˇ duˬ , tsawˇ haˬ k'oeˇ deuˬ-ahˇ Yeˬsuˇ dawˬ bi˰-euˬ meh . Ehˇ k'aw˰ , aˬ yaw˰ ngehˬ-ehˇ laˆ tsoeˬ naˇ , aˬ yaw˰ ma˰ ngehˬ-ehˇ ja byah g'eh-euˬ meh .
41007037	K'oeˇ lo˰-ehˇ ja gaˇ k'aˇ ya gaˬ-euˬ tsawˇ haˬ dawˬ tawˆ lu˰ zahˬ dui dui leˇ-euˬ meh . Aˬ yaw˰ ma˰ ehˇ-eu , " A yaw˰ neh k'aˇ mˇ-euˬ yawˬ jeˬ na lu˰ aˇ naˆ ni muiˬ-eu nga . Naˬ bawˬ deuˬ naˬ bawˇ gaˬ nya laˇ-awˇ , aˬ dzawˬ deuˬ dawˬ ngehˬ nya laˇ gaˇ keuˆ ni aˬ yaw˰ mˇ nya-euˬ nga . "
41008001	Aˇ nah aˇ yamˬ yaw k'aˆ-ehˇ maˬ myahˇ laˇ mi naˆ-ehˇ , tsawˇ haˬ aˇ ma˰ tiˬ ma˰ paˇ uiˬ laˇ-euˬ meh . Tsawˇ haˬ koeˇ deuˬ dzaˬ-eu tiˬ jeˬ-iˬ maˬ jaˆ-ehˇ pyeu˰ laˇ ngeh , Yeˬsuˇ zaˬ lahˇ deuˬ-ahˇ kuˇ-awˇ , heu lo˰-ehˇ ehˇ nehˬ-euˬ meh .
41008002	" Tsawˇ haˬ heu deuˬ-ahˇ ngaˇ g'awˬ shaˬ gaˬ dui dui nya . Aˬ yaw˰ ma˰ ngaˬ nehˬ-ehˇ jawˇ lu˰-eu smˬ nah byah laˇ-awˇ , dzaˬ-euˬ tiˬ jeˬ-iˬ ma paˇ jaˆ meh .
41008003	Aˬ yaw˰ ma˰-ahˇ tiˬ jeˬ-iˬ maˬ bi dzaˬ ni bi g'o˰-iˇ naˇ , gaˇ pehˇ g'o˰-iˇ lu˰ ngeh , g'aˬ juˬ dui dui-iˇ teh˰-a . Aˬ jeˬ miˇ neh ehˇ naˇ , tiˬ paˆ na deuˬ gaˇ mahˇ kaˬ gaˇ neh laˇ-euˬ meh . "
41008004	Zaˬ lahˇ deuˬ aˬ yaw˰-ahˇ ehˇ-eu , " Tsawˇ haˬ heu myaˆ ni g'eh gaˇ bi dzaˬ bi dawˇ-eu g'aˇ duˬ , heu lo˰-ehˇ g'eh-eu bawˇ tsahˬ bawˇ dahˇ k'aˇ shui˰ deh yaˇ la˰ k'oeˇ , dzaˬ dzaˬ dawˇ dawˇ aˬ suˇ g'aˬ poˆ doˆ laˬ-iˇ nya nmˇ . "
41008005	Yeˬsuˇ ehˇ-eu , " Naw ma˰ kaˬ muˇ aˇ myaˆ yaˆ ahˇ te . " Aˬ yaw˰ ma˰ ehˇ-eu , " Shi˰ yaˆ ahˇ-eu teh˰ ma . "
41008006	K'oeˇ ngeh , tsawˇ haˬ aˇ ma˰-ahˇ miˇ tsa nuiˇ-eu g'aˇ duˬ aˬ yaw˰ dawˬ bi˰-euˬ meh . Kaˬ muˇ k'oeˇ shi˰ yaˆ aˬ yaw˰ yuˇ-awˇ , Miˬyehˇ-euˬ guiˬ lahˬ-ahˇ ja ceuˬ-euˬ meh . Koeˇ naˇ , kaˬ muˇ k'oeˇ ngawˬ pyehˬ-awˇ , aˬ yaw˰-euˬ zaˬ lahˇ deuˬ-ahˇ bi˰-awˇ , tsawˇ haˬ aˇ ma˰-ahˇ bi biˇ nehˬ-euˬ meh .
41008007	Aˬ yaw˰ ma˰ ngaˬ shaˬ shaˬ zaˬ heu myaˆ mawˇ paˇ ahˇ-eu meh . K'oeˇ-euˬ g'aˇ duˬ , Miˬyehˇ-euˬ guiˬ lahˬ-ahˇ Yeˬsuˇ paˇ ja ceuˬ-awˇ , aˬ yaw˰-euˬ zaˬ lahˇ deuˬ-ahˇ k'ehˇ-awˇ , tsawˇ haˬ aˇ ma˰-ahˇ ngaˬ shaˬ k'oeˇ paˇ bi biˇ nehˬ-euˬ meh .
41008008	Aˬ yaw˰ ma˰ tiˬ dehˆ dzaˬ-euˬ meh . K'oeˇ uˬ ta˰ , maˬ dzaˬ jiˇ coeˇ-ehˇ dzeˇ laˇ-euˬ deuˬ-ahˇ zaˬ lahˇ deuˬ paˇ g'oˆ uiˬ ngeh , k'aˆ puˬ shi˰ puˬ byah laˇ-euˬ meh .
41008009	Dzaˬ-euˬ tsawˇ haˬ deuˬ oeˬ heˇ g'aˬ ehˇ g'aˬ ni byah-eu meh .
41008010	K'oeˇ naˇ , tsawˇ haˬ k'oeˇ deuˬ-ahˇ bi g'o˰-iˇ-euˬ meh . Aˬ yaw˰-aˬ , aˬ yaw˰-euˬ zaˬ lahˇ deuˬ nehˬ-ehˇ tiˬ poˆ teh˰-ehˇ lawˬ la˰ k'oeˇ uˇ-iˇ-awˇ , Daˬmaˬnuˇdaˬ miˇ k'ahˬ-ahˇ iˇ-euˬ meh .
41008011	Paˬliˬsehˇ deuˬ Yeˬsuˇ jawˇ gaˇ laˇ-awˇ , tsawˇ pyehˇ pyehˇ laˇ-euˬ meh . Aˬ yaw˰ Miˬyehˇ-euˬ tsawˇ haˬ pyeu˰-eu siˬ duˬ laˇ ni , k'aˆ jeˬ-ehˇ g'eh-eu jeˬ mˇ mehˬ la˰-awˬ lehˇ aˬ yaw˰ ma˰ ehˇ-eu meh . Aˬ yaw˰ ma˰ aˬ yaw˰-ahˇ lahˇ ju k'mˇ pa˰ maw˰-eu miˇ neh , k'oeˇ lo˰-ehˇ ehˇ-eu meh .
41008012	Ehˇ k'aw˰ , Yeˬsuˇ sa˰ sa˰ ma g'awˇ ka-awˇ ehˇ-eu , " Heu ziˇ-euˬ tsawˇ haˬ deuˬ aˬ jeˬ miˇ neh zahˬ leˇ paˬ-ehˇ g'eh jeˬ-ahˇ mawˇ maw˰-eu maˬ siˬ . Ngaˇ naw ma˰-ahˇ maˇ jawˆ ni ehˇ nehˬ nyaˇ . Heu ziˇ-ahˇ deh˰ lu˰-eu tsawˇ haˬ deuˬ-ahˇ zahˬ leˇ paˬ-ehˇ g'eh-eu jeˬ maˬ bi mawˇ lehˇ ngaˇ ehˇ-eu ma . "
41008013	K'oeˇ naˇ , aˬ yaw˰ ma˰ jawˇ gaˇ neh aˬ yaw˰ luˆ-iˇ-awˇ , lawˬ la˰ k'oeˇ uˇ-iˇ-awˇ , lah nui baˬ paw iˇ g'eh-euˬ meh .
41008014	Zaˬ lahˇ deuˬ kaˬ muˇ shaˇ dawˆ-eu ngehˇ-eu˰ miˇ neh , lawˬ la˰ k'oeˇ kaˬ muˇ tiˬ yaˆ ahˇ-eu teh˰ meh .
41008015	Zaˬ lahˇ deuˬ-ahˇ Yeˬsuˇ ehˇ nehˬ-eu , " Noeˬ gahˇ-awˬ . Paˬliˬsehˇ deuˬ-euˬ dehˬ tseˬ hawˇ-eu sahˬ paˬ Heˬloˆ-euˬ dehˬ tseˬ-ahˇ naw ma˰ yaw k'aˆ k'aˆ-ehˇ ya yahˇ meh . "
41008016	Zaˬ lahˇ deuˬ yaw kaˬ ehˇ-eu , " Aˬ dui ma˰ kaˬ muˇ maˬ hehˇ ahˇ le˰-euˬ miˇ neh , aˬ yaw˰ teu lo˰-ehˇ ehˇ-eu jeˬ ngaˇ . "
41008017	Aˬ yaw˰ ma˰ k'oeˇ lo˰-ehˇ ja lu˰-eu Yeˬsuˇ siˬ nya-awˇ , heu lo˰-ehˇ ehˇ nehˬ-euˬ meh . " Aˬ jeˬ miˇ neh kaˬ muˇ maˬ hehˇ le˰-euˬ gaˇ kawˆ naw ma˰ ja lu˰ te . Nymˬ-mˇ keuˆ ni naw ma˰ maˬ g'oˆ shaw-ehˇ jawˇ te siˬ loˇ . Naw ma˰ teu naˆ naˆ-ehˇ dawˇ ga ga te loˇ .
41008018	Naw ma˰ myaˆ nuiˆ tso˰-eu maˬ mawˇ nya-ehˇ , Naˬ bawˇ tso˰-eu maˬ gaˬ nya te loˇ . Maˬ paˇ noeˬ ni ngehˇ jiˇ teˬ loˇ .
41008019	Ngaˇ kaˬ muˇ ngaˬ yaˆ ngawˬ pyehˬ-awˇ tsawˇ haˬ ngaˬ heˇ g'aˬ-ahˇ bi dzaˬ ngeh , maˬ dzaˬ jiˇ coeˇ-ehˇ dzeˇ laˇ-euˬ deuˬ naw ma˰ g'oˆ uiˬ-euˬ k'oeˇ , k'aˆ puˬ aˇ myaˆ puˬ byah laˇ taˬ . " Aˬ yaw˰ ma˰ ehˇ-eu , " Tseˇ nyi˰ pu˰ byah laˇ-euˬ meh . "
41008020	Yeˬsuˇ ehˇ-eu , " Ngaˇ kaˬ muˇ shi˰ yaˆ ngawˬ pyehˬ-awˇ tsawˇ haˬ oeˬ heˇ g'aˬ-ahˇ bi dzaˬ ngeh poˆ , maˬ dzaˬ jiˇ coeˇ-ehˇ dzeˇ laˇ-euˬ aˇ jeh˰ deuˬ naw ma˰ neh g'oˆ uiˬ-euˬ k'oeˇ , k'aˆ puˬ aˇ myaˆ puˬ byah laˇ-euˬ ta . " Aˬ yaw˰ ma˰ ehˇ-eu , " Shi˰ puˬ byah laˇ-euˬ meh . "
41008021	Aˬ yaw˰ ma˰-ahˇ Yeˬsuˇ ehˇ nehˬ-eu , " Ehˇ k'aw˰ , nymˬ-mˇ keuˆ ni naw ma˰ maˬ g'oˆ shaw ngaˬ siˬ laˬ . "
41008022	K'oeˇ naˇ , Behˬdzeˇdaˬ meuˬ-ahˇ aˬ yaw˰ ma˰ iˇ keuˆ-euˬ meh . Tsawˇ haˬ tiˬ deuˬ Yeˬsuˇ jawˇ gaˇ myaˆ beh˰ tiˬ g'aˬ sheuˬ la˰-awˇ , tiˬ poˆ toeˬ ciˆ nehˬ-eu g'aˇ duˬ , Yeˬsuˇ-ahˇ shaˇ-eu meh .
41008023	Myaˆ beh˰ k'oeˇ g'aˬ-euˬ aˬ la˰-ahˇ Yeˬsuˇ tsahˇ-awˇ , pu pu dzeˇ sheuˬ doˆ g'eh-euˬ meh . Myaˆ nuiˆ-ahˇ duˬ k'aˬ k'a shehˬ nehˬ-awˇ , uˬ duˬ-ahˇ aˬ la˰ ba˰ daˆ-awˇ , " Tiˬ jeˬ paˬ maˬ mawˇ laˇ nya loˇ " lehˇ naˇ haˬ-euˬ meh .
41008024	Tsawˇ haˬ k'oeˇ g'aˬ ba˰ leuˇ haw-awˇ ehˇ-eu , " Tsawˇ haˬ mawˇ laˇ ngaˇ . Ehˇ k'aw˰ , aˇ bawˇ-ahˇ duˇ leˇ-awˇ , gaˇ ma cah lu˰-eu nga . "
41008025	Tsawˇ haˬ k'oeˇ g'aˬ-euˬ myaˆ nuiˆ-ahˇ Yeˬsuˇ tiˬ poˆ paˇ toeˬ ciˆ-euˬ meh . K'oeˇ ngeh poˆ jawˇ , tsawˇ haˬ k'oeˇ g'aˬ yaw duˬ duˬ-ehˇ paˇ haw ngeh , myaˆ nuiˆ muiˬ laˇ-awˇ , yawˬ jeˬ na lu˰ mawˇ shawˇ laˇ-euˬ meh .
41008026	K'oeˇ naˇ , tsawˇ haˬ k'oeˇ g'aˬ-ahˇ " Pu-ahˇ taˬ uˇ leˇ de " lehˇ ehˇ nehˬ-awˇ bi g'o˰-iˇ-euˬ meh .
41008027	K'oeˇ naˇ , Yeˬsuˇ hawˇ-eu aˬ yaw˰-euˬ zaˬ lahˇ deuˬ , Piˇliˇpiˆ Gehˇsaˬliˇ meuˬ dawˬ peh jaˆ-eu pu deuˬ-ahˇ iˇ-euˬ meh . Gaˇ pehˇ iˇ lu˰ ngeh , zaˬ lahˇ deuˬ-ahˇ aˬ yaw˰ naˇ haˬ-eu , " Aˬ cawˬ ngaˬ-ahˇ aˬ suˇ g'aˬ nga lehˇ ehˇ lu˰ ta . "
41008028	Zaˬ lahˇ deuˬ aˬ yaw˰-ahˇ ehˇ nehˬ-eu , " Tsawˇ haˬ tiˬ paˆ na deuˬ nawˬ-ahˇ Iˇ cu˰ shawˇ-eu Yoˇhaˬ nga lehˇ ehˇ-eu meh . Tiˬ paˆ na deuˬ-aˬ , Eˇliˇyaˆ nga lehˇ ehˇ-awˇ , tiˬ paˆ na deuˬ-aˬ , Miˬyehˇ g'aˇ duˬ ngehˬ dah-eu tsawˇ haˬ tiˬ g'aˬ na ngaˇ lehˇ ehˇ-eu meh . "
41008029	Aˬ yaw˰ ma˰-ahˇ aˬ yaw˰ ehˇ-eu , " Naw ma˰ toe . Ngaˇ aˬ suˇ g'aˬ nga lehˇ ehˇ nmˇ . " Beˬtuˆluˆ ehˇ-eu , " Nawˇ-aˬ , Ka li meh . "
41008030	K'oeˇ naˇ , aˬ yaw˰ ma˰-ahˇ Yeˬsuˇ dawˬ bi˰-awˇ ehˇ-eu , " Ngaˬ-euˬ gaˇ kawˆ tiˬ g'aˬ-ahˇ-iˬ taˬ ja nehˬ de . "
41008031	K'oeˇ naˇ , Yeˬsuˇ aˬ yaw˰-euˬ zaˬ lahˇ deuˬ-ahˇ heu lo˰-ehˇ mehˬ nehˬ tsoˆ nehˬ-euˬ meh . " Tsawˇhaˬ-euˬ Zaˬmaˇ-aˬ , g'awˬ mya jeˬ-ahˇ ya daˬ dui dui teh˰-a . Tsawˇ mawˬ tsawˇ k'aˆ deuˬ , piˇ ma aˬ yui˰ deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ deuˬ neh byehˇ dzeh nehˬ-euˬ jeˬ-ahˇ ya daˬ teh˰-a . Aˬ cawˬ neh bi seh˰ gaˇ keuˆ ni ya daˬ teh˰-a . Ehˇ k'aw˰ , smˬ nah naˇ , paˇ g'o˰ deh˰ laˇ teh˰-a . "
41008032	Gaˇ kawˆ k'oeˇ aˬ yaw˰ ma˰-ahˇ bya cehˆ ni aˬ yaw˰ ehˇ duˬ nehˬ-euˬ meh . K'oeˇ miˇ neh , Beˬtuˆluˆ aˬ yaw˰-ahˇ sheuˬ ceuˆ doˆ-awˇ , uˬ dui dui-euˬ meh .
41008033	Ehˇ k'aw˰ , Yeˬsuˇ aˬ yaw˰-euˬ zaˬ lahˇ deuˬ-ahˇ nahˇ g'o˰ g'o˰ haw-awˇ , Beˬtuˆluˆ-ahˇ dehˬ-awˇ ehˇ-eu , " Saˬdaˬ-oˇ , cehˆ-awˬ . Nawˬ-euˬ nui noeˬ teu-aˬ , Miˬyehˇ-euˬ nui noeˬ maˬ ngeuˇ nga . Tsawˇ haˬ zaˬ-euˬ nui noeˬ nga . "
41008034	K'oeˇ ngeh , Yeˬsuˇ-aˬ , tsawˇ haˬ aˇ ma˰ hawˇ-eu aˬ yaw˰-euˬ zaˬ lahˇ deuˬ-ahˇ aˬ yaw˰ jawˇ gaˇ kuˇ uiˬ-awˇ , heu lo˰-ehˇ ehˇ nehˬ-euˬ meh . " Tsawˇ haˬ aˬ geu g'aˬ maˬ kaˬ , ngaˬ-euˬ mehˬ nah caw teh laˇ maw˰ naˇ , yawˬ ha-euˬ nui k'ahˇ ya byehˇ dzeh-awˇ , yawˬ ha-euˬ la˰ ya˰ ba˰-awˇ , ngaˬ-euˬ mehˬ nah ya laˇ meh .
41008035	Aˬ jeˬ miˇ neh ehˇ naˇ , yawˬ ha-euˬ deh˰-eu jeˬ-ahˇ ka k'o˰-eu lehˇ leh jeh-eu tsawˇ haˬ aˬ geu g'aˬ maˬ kaˬ , deh˰-eu jeˬ-ahˇ smˬ-iˇ teh˰-a . Ehˇ k'aw˰ , ngaˬ-euˬ g'aˇ duˬ hawˇ-eu laˬ k'aˬ cehˇ-eu guiˬ lahˬ dawˬ g'aˇ duˬ yawˬ ha-euˬ deh˰-eu jeˬ smˬ-euˬ tsawˇ haˬ aˬ geu g'aˬ maˬ kaˬ , deh˰-eu jeˬ za teh˰-a .
41008036	Tsawˇ haˬ tiˬ g'aˬ miˇ tsaˬ tahˬ k'awˇ heu dawˬ tawˆ lu˰-ahˇ za jiˇ-euˬ k'aw˰ , sa˰ laˇ deh˰-eu jeˬ smˬ naˇ , aˬ yaw˰ g'aˇ duˬ aˬ jeˬ jiˇ jeuˬ paˇ ahˇ ta .
41008037	Aˬ geu jeˬ bi˰-awˇ zeuˇ k'o˰ k'aw˰ , sa˰ laˇ deh˰-eu jeˬ-ahˇ maˬ paˇ zeuˇ k'o˰ nya meh .
41008038	Bahˬ dui muˆ dui dui-awˇ iˬ baˇ myaˬ dui dui-eu ziˇ heu ziˇ la˰ k'oeˇ , tsawˇ haˬ tiˬ g'aˬ na , ngaˬ-ahˇ maˬ ehˇ , ngaˬ neh mehˬ nehˬ tsoˆ nehˬ-euˬ jeˬ-ahˇ maˬ ehˇ , sha˰ dawˇ naˇ , Tsawˇhaˬ-euˬ Zaˬ maˇ k'aw˰ , aˬ yaw˰ Aˬda-euˬ yaw sheh˰ k'ahˬ sehˇ dm-awˇ muiˬ-eu shawˇ-eu mˬ taˆ g'aˬ k'ehˇ deuˬ nehˬ-ehˇ za˰ le ngeh , tsawˇ haˬ k'oeˇ g'aˬ-ahˇ sha˰ dawˇ teh˰-a . "
41009001	Aˬ yaw˰ paˇ ehˇ-eu , " Ngaˇ naw ma˰-ahˇ maˇ jawˆ ni ehˇ nehˬ nyaˇ . Heu gaˇ jawˇ lu˰-eu tsawˇ haˬ tiˬ paˆ na deuˬ maˬ shiˇ dzeuˇ mi naˆ-ehˇ , Miˬyehˇ Miˇk'ahˬ baoˬ tiˬ byah ni keuˆ le gaˇ ya mawˇ teh˰-a . "
41009002	Ko˰ nah dzeuˇ-iˇ ngeh , Beˬtuˆluˆ , Yaˬkoˆ , Yoˇhaˬ aˬ ha smˇ g'aˬ-ahˇ teh˰-ehˇ Yeˬsuˇ sheuˬ-awˇ , gawˬ jawˬ yaw goˇ-ahˇ daˆ leˇ-euˬ meh . K'oeˇ gaˇ , aˬ ha smˇ g'aˬ-euˬ mehˬ shi Yeˬsuˇ g'awˇ mawˇ paˇ-euˬ meh .
41009003	Aˬ yaw˰-euˬ mehˬ tsoeˬ yaw sheh˰ bya laˇ-awˇ , pyuˇ deuˬ ni g'eh-eu meh . Miˇ tsaˬ k'oeˇ taˆ jawˇ-eu mehˬ tsoeˬ lehˬ tsiˬ-eu tsawˇ haˬ tiˬ g'aˬ-iˬ , k'oeˇ naˆ naˆ-ehˇ pyuˇ laˇ ni maˬ lehˬ tsiˬ shawˇ nya-a .
41009004	Eˇliˇyaˆ hawˇ-eu Moˇseˬ aˬ nya˰ k'aw˰ , k'oeˇ gaˇ doˆ le-awˇ , Yeˬsuˇ nehˬ-ehˇ dawˬ ngehˬ cawˬ lu˰ gaˇ aˬ yaw˰ ma˰ ya mawˇ-euˬ meh .
41009005	K'oeˇ ngeh , Beˬtuˆluˆ Yeˬsuˇ-ahˇ ehˇ-eu , " Saˬ laˬ-oˇ , aˬ dui ma˰ heu gaˇ jawˇ-eu heu aˇ naˆ ni muiˬ-eu nga . Nga ma˰ sehˬ g'awˆ smˬ g'awˆ g'awˆ ma . Nawˬ-euˬ g'aˇ duˬ tiˬ g'awˆ , Moˇseˬ g'aˇ duˬ tiˬ g'awˆ , Eˇliˇyaˆ g'aˇ duˬ tiˬ g'awˆ g'awˆ ma . "
41009006	Aˬ ha smˇ g'aˬ guˆ dui dui-awˇ , Beˬtuˆluˆ dawˬ ngehˬ tsaˬ maˬ siˬ-a .
41009007	K'oeˇ ngeh , aˬ yaw˰ ma˰-ahˇ mˬ dmˇ dehˬ kaˬ le-awˇ , mˬ dmˇ la˰ k'oeˇ heu lo˰-ehˇ dawˬ ngehˬ doˆ la˰-euˬ meh . " Heu-aˬ , ngaˇ gaˬ dui dui-eu ngaˬ-euˬ Zaˬmaˇ ma . Aˬ yaw˰-euˬ dawˬ-ahˇ naˇ haˬ geu˰-awˬ . "
41009008	Aˬ yaw˰ ma˰ tiˬ jawˬ haw doe g'eh k'aw˰ , nui g'aˬ tiˬ g'aˬ-iˬ maˬ jawˇ-ehˇ , Yeˬsuˇ tiˬ g'aˬ teh˰-ehˇ aˬ yaw˰ ma˰ nehˬ-ehˇ jawˇ lu˰ gaˇ ya mawˇ-euˬ meh .
41009009	Aˬ yaw˰ ma˰ gawˬ jawˬ-ahˇ neh za˰ ka le lu˰ geh , Yeˬsuˇ aˬ yaw˰ ma˰-ahˇ dawˬ bi˰-awˇ ehˇ-eu , " Tsawˇ haˬ-euˬ Zaˬmaˇ shiˇ-awˇ , Miˬyehˇ neh maˬ bi g'o˰ deh˰ laˇ k'oeˇ keuˆ ni , naw ma˰ neh k'aˇ ya mawˇ-euˬ jeˬ , tiˬ g'aˬ-ahˇ-iˬ taˬ ja nehˬ . "
41009010	Yeˬsuˇ neh dawˬ bi˰-euˬ lo˰-ehˇ aˬ yaw˰ ma˰ naˇ haˬ geu˰-euˬ meh . Ehˇ k'aw˰ , aˬ yaw˰ ma˰ yaw kaˬ ja-eu , " Shiˇ-awˇ g'o˰ deh˰ laˇ-eu lehˇ ehˇ-eu teu aˬ jeˬ-ahˇ ehˇ maw˰-eu nga . "
41009011	Aˬ yaw˰ ma˰ Yeˬsuˇ-ahˇ naˇ haˬ-eu , " Eˇliˇyaˆ jeˬ huˬ oe teh˰-a lehˇ , aˬ jeˬ miˇ neh Zahˇ dawˬ k'o˰ dawˬ mehˬ-eu saˬ laˬ deuˬ ehˇ ta . "
41009012	Yeˬsuˇ ehˇ-eu , " Yawˬ jeˬ na lu˰ lehˬ hmˬ laˆ saˆ le-eu g'aˇ duˬ , Eˇliˇyaˆ jeˬ huˬ ya oe teh˰-a . Ehˇ k'aw˰ , Tsawˇhaˬ-euˬ Zaˬmaˇ-aˬ , g'awˬ mya jeˬ-ahˇ ya daˬ-awˇ , aˬ cawˬ neh bi byehˇ dzeh teh˰-a lehˇ , Jaˇli˰ la˰ k'oeˇ aˬ jeˬ miˇ neh ehˇ taˬ ta .
41009013	Naw ma˰-ahˇ ngaˇ ehˇ nehˬ nyaˇ . Eˇliˇyaˆ oe g'a-euˬ meh . Ehˇ k'aw˰ , Jaˇli˰ la˰ k'oeˇ ehˇ taˬ-euˬ lo˰-ehˇ , tsawˇ haˬ zaˬ deuˬ aˬ yaw˰-ahˇ yehˬ bawˬ sehˇ lu-ehˇ k'aˇ g'eh maw˰-eu g'eh nehˬ-euˬ meh . "
41009014	Zaˬ lahˇ nui deuˬ jawˇ gaˇ aˬ yaw˰ ma˰ g'o˰ keuˆ le ngeh , zaˬ lahˇ k'oeˇ deuˬ-euˬ tiˬ jawˬ tsawˇ haˬ aˇ ma˰ ma˰ ma uiˬ le bymˇ le-awˇ , Zahˇ dawˬ k'o˰ dawˬ mehˬ-eu saˬ laˬ deuˬ nehˬ-ehˇ tsawˇ pyehˇ pyehˇ lu˰ gaˇ ya mawˇ-euˬ meh .
41009015	Tsawˇ haˬ aˇ ma˰ k'oeˇ ma˰ Yeˬsuˇ-ahˇ ya mawˇ ngeh , laˬ k'aˬ cehˇ dui dui-eu la˰ k'oeˇ , Yeˬsuˇ jawˇ gaˇ cehˆ g'eh-awˇ ha-euˬ meh .
41009016	Zaˬ lahˇ deuˬ-ahˇ Yeˬsuˇ naˇ haˬ-eu , " Naw ma˰ aˬ yaw˰ ma˰ nehˬ-ehˇ aˬ jeˬ gaˇ kawˆ pyehˇ lu˰ te . "
41009017	Tsawˇ haˬ aˇ ma˰ ma˰ ma la˰ k'oeˇ tiˬ g'aˬ ehˇ-eu , " Saˬ laˬ-oˇ , ngaˬ li neh˰ uˇ-awˇ dawˬ maˬ ngehˬ nya-eu miˇ neh , nawˇ jawˇ gaˇ sheuˬ la˰-euˬ ma .
41009018	Neh˰ k'oeˇ mawˇ aˬ yaw˰-ahˇ k'aˇ uˇ-iˇ ngeh , miˇ tsa ciˬ tahˬ ciˬ tuˆ nehˬ-eu meh . K'oeˇ naˇ , k'aˬ meh-ahˇ buiˇ meu˰ doˆ le-awˇ , seuˬ teu˰ teu˰-ehˇ , g'awˇ mawˇ g'ahˇ cawˬ ni pyeu˰-iˇ-eu meh . Neh˰ k'oeˇ mawˇ teh doˆ nehˬ la˰ lehˇ , nawˬ-euˬ zaˬ lahˇ deuˬ-ahˇ ngaˇ shaˇ-euˬ k'aw˰ , aˬ yaw˰ ma˰ maˬ teh doˆ nehˬ la˰ nya-a . "
41009019	Aˬ yaw˰ ma˰-ahˇ Yeˬsuˇ ehˇ nehˬ-eu , " Jah-eu nui ma maˬ ahˇ-eu ziˇ heu ziˇ-ahˇ deh˰ lu˰-eu tsawˇ haˬ deuˬ-oˇ , naw ma˰ nehˬ-ehˇ ngaˇ aˇ myah keuˆ ni ya jawˇ ta . Naw ma˰-ahˇ ngaˇ aˇ myah keuˆ ni ya oˇ ta . Aˬ li k'oeˇ li-ahˇ heu gaˇ sheuˬ la˰-awˬ . "
41009020	Aˬ li k'oeˇ li-ahˇ Yeˬsuˇ jawˇ gaˇ sheuˬ la˰-awˇ , neh˰ k'oeˇ mawˇ Yeˬsuˇ-ahˇ ya mawˇ-eu nehˬ-ehˇ tiˬ poˆ teh˰-ehˇ , aˬ li k'oeˇ li-ahˇ shaˬ guˬ shaˬ caˆ bi g'eu laˇ-awˇ , mahˬ poˆ poˆ poˆ-ehˇ , k'aˬ meh-ahˇ buiˇ meu˰ paˬ paˬ-ehˇ bi teuˆ-euˬ meh .
41009021	Aˬ da g'aˬ-ahˇ Yeˬsuˇ naˇ haˬ-eu , " Nawˬ li heu lo˰-ehˇ g'eh lu˰-eu aˇ myah ni keuˆ laˇ taˬ . " Aˬ yaw˰ ehˇ-eu , " Nyiˇ ngeh neh g'eh lu˰-eu meh .
41009022	Miˬ dzaˬ-ahˇ bi coˬ puiˆ-awˇ , iˇ cu˰-ahˇ bi coˬ duiˆ-eu la˰ k'oeˇ , aˬ yaw˰ ya shiˇ ni neh˰ teu mawˇ g'awˬ mya poˆ leh jeh-euˬ meh . G'eh nya naˇ , nga nya˰ da zaˬ-ahˇ g'awˬ shaˬ gaˬ-eu la˰ k'oeˇ , tiˬ poˆ caw ba nehˬ la˰-awˬ lehˇ shaˇ-eu ma . "
41009023	Yeˬsuˇ ehˇ-eu , " G'eh nya naˇ lehˇ aˬ jeˬ miˇ neh ehˇ te . Jah-eu tsawˇ haˬ g'aˇ duˬ yawˬ jeˬ na lu˰ pyeu˰ laˇ nya meh . "
41009024	K'oeˇ ngeh , aˬ da k'oeˇ g'aˬ ngoeˇ ngoeˇ-ehˇ ehˇ-eu , " Ngaˇ aˬ diˇ jah ma . Ehˇ k'aw˰ , jah-eu maˬ lo˰ nya . Jah-eu myaˬ laˇ ni ngehˬ g'eh nehˬ la˰-awˬ . "
41009025	Aˬ yaw˰ ma˰ jawˇ gaˇ tsawˇ haˬ aˇ ma˰ cehˆ la˰ lu˰ gaˇ Yeˬsuˇ ya mawˇ ngeh , neh˰ k'oeˇ mawˇ-ahˇ dawˬ bi˰-awˇ ehˇ nehˬ-eu , " Aˬ dzawˬ bi dzawˬ-iˇ-awˇ naˬ bawˬ bi bawˬ-iˇ-eu neh˰-oˇ , aˬ li teu li la˰ k'oeˇ neh doˆ le-awˬ . Aˬ kaˇ naˇ , aˬ yaw˰ la˰ k'oeˇ tiˬ jawˇ-iˬ taˬ paˇ uˇ-iˇ lehˇ nawˬ-ahˇ ngaˇ dawˬ bi˰-eu ma . "
41009026	K'oeˇ ngeh , neh˰ k'oeˇ mawˇ yaw k'aˆ-ehˇ guˇ laˇ-awˇ , aˬ li k'oeˇ li-ahˇ mawˇ bawˬ coˬ coˬ-ehˇ yaw k'aˆ-ehˇ bi teuˆ laˇ-awˇ doˆ-iˇ-euˬ meh . Aˬ li k'oeˇ li yaw shiˇ-ahˇ duˇ-eu miˇ neh , yawˬ g'aˬ na lu˰ " Shiˇ-euˬ ngaˇ " lehˇ ehˇ-eu meh .
41009027	Ehˇ k'aw˰ , Yeˬsuˇ aˬ li k'oeˇ li-euˬ aˬ la˰-ahˇ nyeh˰ tehˬ-awˇ tsahˇ tuˇ nehˬ ngeh , tuˇ laˇ-euˬ meh .
41009028	Yeˬsuˇ nymˇ la˰ k'oeˇ uˇ leˇ-awˇ jawˇ ngeh , zaˬ lahˇ deuˬ aˬ yaw˰-ahˇ ciˬ cuˇ ni naˇ haˬ-eu , " Aˬ jeˬ miˇ neh nga ma˰ neh˰ k'oeˇ mawˇ-ahˇ maˬ teh doˆ nya ta . "
41009029	Yeˬsuˇ ehˇ-eu , " Guiˬ lahˬ shaˇ-eu jeˬ baˬ da neh teh˰-ehˇ neh˰ k'oeˇ jeˬ-ahˇ teh doˆ nya-eu meh . Nuiˬ jeˬ jahˇ-awˇ maˬ teh doˆ nya-a . "
41009030	Yeˬsuˇ hawˇ-eu aˬ yaw˰-euˬ zaˬ lahˇ deuˬ jawˇ duˬ k'oeˇ tsahˇ-ahˇ neh doˆ-iˇ-awˇ , Gaˬliˬlehˇ miˇ k'ahˬ la˰ k'oeˇ iˇ g'eh-euˬ meh . Yeˬsuˇ-aˬ , aˬ yaw˰ aˬ geu tsahˇ-ahˇ jawˇ-eu gaˇ kawˆ aˬ cawˬ maˬ bi siˬ maw˰-a .
41009031	Aˬ jeˬ miˇ neh ehˇ naˇ , aˬ yaw˰-euˬ zaˬ lahˇ deuˬ-ahˇ aˬ yaw˰ heu lo˰-ehˇ mehˬ nehˬ lu˰-eu meh . " Tsawˇhaˬ-euˬ Zaˬmaˇ-aˬ , aˬ yaw˰-ahˇ seh˰-eu deuˬ-euˬ aˬ la˰ la˰ k'oeˇ aˬ cawˬ neh bi a nehˬ-awˇ bi seh˰ teh˰-a . Ehˇ k'aw˰ , smˬ nah byah laˇ naˇ , aˬ yaw˰ paˇ g'o˰ deh˰ laˇ teh˰-a . "
41009032	Ehˇ k'aw˰ , aˬ yaw˰ k'oeˇ lo˰-ehˇ mehˬ-eu aˬ yaw˰ ma˰ maˬ g'oˆ shaw nya-ehˇ , aˬ yaw˰-ahˇ maˬ naˇ haˬ peuˬ ni jawˇ-euˬ meh .
41009033	Aˬ yaw˰ ma˰ Gaˬbeˬneˬoˬ meuˬ-ahˇ iˇ keuˆ-awˇ , nymˇ la˰ k'oeˇ jawˇ lu˰ ngeh , " Naw ma˰ gaˇ pehˇ-ahˇ aˬ jeˬ gaˇ kawˆ tsawˇ pyehˇ pyehˇ teˬ " lehˇ , aˬ yaw˰ ma˰-ahˇ Yeˬsuˇ naˇ haˬ-euˬ meh .
41009034	Ehˇ k'aw˰ , aˬ yaw˰ ma˰ dawˬ maˬ ngehˬ ni ciˬ cuˇ ni jawˇ-eu meh . Aˬ jeˬ miˇ neh ehˇ naˇ , aˬ geu g'aˬ aˬ cawˬ naˆ maˬ tseˇ huiˬ dzehˬ-eu gaˇ kawˆ , aˬ yaw˰ ma˰ yaw kaˬ gaˇ pehˇ-ahˇ tsawˇ pyehˇ pyehˇ-euˬ meh .
41009035	Yeˬsuˇ nuiˇ-awˇ , zaˬ lahˇ tseˇ nyi˰ g'aˬ-ahˇ kuˇ-awˇ ehˇ nehˬ-eu , " Aˬ cawˬ-euˬ mehˬ hu jawˇ maw˰-eu tsawˇ haˬ-aˬ , aˬ cawˬ mehˬ nah ya jawˇ-awˇ , dawˬ tawˆ lu˰-euˬ zaˬ k'aˆ jeˬ huˬ ya geu˰ meh . "
41009036	K'oeˇ naˇ , aˬ yaw˰ ma˰-euˬ mehˬ shi aˬ yaw˰ zaˬ yaw nyiˇ tiˬ g'aˬ sheuˬ taˬ-euˬ meh . Zaˬ k'oeˇ g'aˬ-ahˇ aˬ yaw˰ ciˬ-awˇ , aˬ yaw˰ ma˰-ahˇ heu lo˰-ehˇ ehˇ nehˬ-euˬ meh .
41009037	" Ngaˬ-euˬ tsawˇ myahˇ uˬ moˆ heu lo˰-ehˇ g'eh-eu zaˬ yaw nyiˇ tiˬ g'aˬ-ahˇ ha geu˰-eu tsawˇ haˬ-aˬ , ngaˬ-ahˇ ha geu˰ gaˇ duˇ-eu meh . Ngaˬ-ahˇ ha geu˰-eu tsawˇ haˬ-aˬ , ngaˬ-ahˇ teh˰-ehˇ ha geu˰-eu maˬ ngeuˇ-a . Ngaˬ-ahˇ k'ehˇ g'eh le˰-euˬ g'aˬ-ahˇ k'aw˰ ha geu˰ gaˇ duˇ-eu meh . "
41009038	Yoˇhaˬ Yeˬsuˇ-ahˇ ehˇ-eu , " Saˬ laˬ-oˇ , tsawˇ haˬ tiˬ g'aˬ nawˬ-euˬ tsawˇ myahˇ uˬ moˆ neh˰ teh doˆ lu˰ gaˇ nga ma˰ ya mawˇ-awˇ , k'oeˇ lo˰-ehˇ maˬ bi jahˇ ni laˆ tsoeˬ nehˬ-euˬ ma . Aˬ jeˬ miˇ neh ehˇ naˇ , aˬ yaw˰-aˬ , aˬ dui aˇ muˇ mehˬ nah caw teh-eu tsawˇ haˬ maˬ ngeuˇ-a . "
41009039	Ehˇ k'aw˰ , Yeˬsuˇ ehˇ-eu , " Aˬ yaw˰-ahˇ taˬ laˆ tsoeˬ . Aˬ jeˬ miˇ neh ehˇ naˇ , ngaˬ-euˬ tsawˇ myahˇ-ahˇ g'oe-awˇ zahˬ leˇ paˬ-ehˇ g'eh-eu jeˬ mˇ mehˬ-eu tsawˇ haˬ aˬ geuˬ g'aˬ maˬ kaˬ , ngaˬ-ahˇ yaw awˬ awˬ-ehˇ maˬ ja bu-aˇ .
41009040	Aˬ dui-ahˇ muiˇ-eu paw maˬ pyawˬ-eu tsawˇ haˬ-aˬ , aˬ dui jawˇ paw pyawˬ-eu tsawˇ haˬ meh .
41009041	Ngaˇ naw ma˰-ahˇ maˇ jawˆ ni ehˇ nehˬ nyaˇ . Naw ma˰ Ka li-euˬ tsawˇ haˬ pyeu˰-eu nga lehˇ siˬ nya-awˇ , naw ma˰-ahˇ iˇ cu˰ tiˬ k'mˬ k'aˇ bi dawˇ la˰-eu tsawˇ haˬ aˬ geu g'aˬ maˬ kaˬ , aˬ diˇ aˬ maˇ guiˬ lahˬ za teh˰-a .
41009042	" Tsawˇ haˬ tiˬ g'aˬ na , heu lo˰-ehˇ g'eh-eu ngaˬ-ahˇ jah-eu zaˬ yaw nyiˇ tiˬ g'aˬ iˬ baˇ mˇ ni sheuˬ bahˬ naˇ , aˬ yaw˰-euˬ kawˬ lahˇ-ahˇ lo lehˬ lehˬ ma pa˰ taw˰-awˇ , iˬ ma laˆ shaˆ-ahˇ bi biˬ ahˇ-eu-aˬ , aˬ yaw˰ g'aˇ duˬ muiˬ dzehˬ meh .
41009043	K'oeˇ miˇ neh , nawˬ-euˬ aˬ la˰ tiˬ pyawˬ baˬ da neh nawˇ iˬ baˇ ya mˇ-euˬ ngeuˇ naˇ , aˬ la˰ k'oeˇ pyawˬ toˆ tsehˆ dzeh-awˬ . Aˬ la˰ nyiˬ pyawˬ lu˰ tso˰-awˇ , tiˬ jawˇ-iˬ maˬ miˆ-iˇ ni do˰ lu˰-eu shiˬ buiˇ lah ma-ahˇ bi biˬ pu˰-eu naˆ maˬ tseˇ , aˬ la˰ tiˬ pyawˬ teh˰-ehˇ tso˰ k'aw˰ , mˬ taˆ miˇ k'ahˬ-ahˇ le keuˆ-awˇ ya deh˰-eu-aˬ , nawˬ-euˬ g'aˇ duˬ muiˬ dzehˬ teh˰-a .
41009045	Nawˬ-euˬ aˬ kuiˇ tiˬ kahˬ baˬ da neh nawˇ iˬ baˇ ya mˇ-euˬ ngeuˇ naˇ , aˬ kuiˇ k'oeˇ kahˬ deuˆ tsehˆ dzeh-awˬ . Aˬ kuiˇ nyiˬ kahˬ lu˰ tso˰-awˇ shiˬ buiˇ lah ma-ahˇ bi biˬ pu˰-eu naˆ maˬ tseˇ , aˬ kuiˇ tiˬ kahˬ teh˰-ehˇ tso˰ k'aw˰ , mˬ taˆ miˇ k'ahˬ-ahˇ le keuˆ-awˇ ya deh˰-eu-aˬ , nawˬ-euˬ g'aˇ duˬ muiˬ dzehˬ teh˰-a .
41009047	Nawˬ-euˬ myaˆ nuiˆ tiˬ nuiˆ baˬ da neh nawˇ iˬ baˇ ya mˇ-euˬ ngeuˇ naˇ , myaˆ nuiˆ k'oeˇ nuiˆ k'eu˰ doˆ dzeh-awˬ . Myaˆ nuiˆ nyiˬ nuiˆ lu˰ tso˰-awˇ shiˬ buiˇ lah ma-ahˇ bi biˬ pu˰-eu naˆ maˬ tseˇ , myaˆ nuiˆ tiˬ nuiˆ teh˰-ehˇ tso˰ k'aw˰ , Miˬyehˇ Miˇk'ahˬ-ahˇ ya uˇ le-eu-aˬ , nawˬ-euˬ g'aˇ duˬ muiˬ dzehˬ teh˰-a .
41009048	Shiˬ buiˇ lah ma la˰ k'oeˇ , aˬ yaw˰ ma˰-ahˇ dzaˬ-eu luˆ tahˬ tiˬ jawˇ-iˬ maˬ shiˇ-ehˇ , aˬ yaw˰ ma˰-ahˇ puiˆ-eu miˬ dzaˬ tiˬ jawˇ-iˬ maˬ miˆ-iˇ-a .
41009049	" Lawˇ-eu jeˬ-ahˇ saˬ deu˰ sehˬ-awˇ bi shawˇ laˇ-eu lo˰-ehˇ , tsawˇ haˬ yawˬ g'aˬ na lu˰-ahˇ miˬ dzaˬ neh lawˬ haw-awˇ bi shawˇ laˇ teh˰-a .
41009050	" Saˬ deu˰-aˬ , yaw muiˬ meh . Ehˇ k'aw˰ , saˬ ca taˆ-eu byoˆ-iˇ naˇ , saˬ ca paˇ taˆ laˇ ni nawˇ aˬ jo˰-ehˇ paˇ jahˇ nya nmˇ . " Naw ma˰ la˰ k'oeˇ cawˬ cawˬ ta˰-eu saˬ deu˰ saˬ ca bi ahˇ-awˇ , tiˬ g'aˬ tiˇ g'aˬ tsaˬ leˇ dzoeˇ leˇ-eu la˰ k'oeˇ deh˰-awˬ . "
41010001	K'oeˇ naˇ , jawˇ duˬ k'oeˇ tsahˇ-ahˇ neh Yeˬsuˇ doˆ-iˇ-awˇ , Yuˇdaˆ miˇ k'ahˬ-ahˇ iˇ-awˇ , Yawˇdaˬ lawˇ baˬ tsehˆ-euˬ meh . Tsawˇ haˬ aˇ ma˰ ma˰ ma aˬ yaw˰ jawˇ gaˇ uiˬ le-awˇ , aˬ yaw˰ aˬ myah myah mehˬ-euˬ lo˰-ehˇ , aˬ yaw˰ ma˰-ahˇ mehˬ nehˬ tsoˆ nehˬ-euˬ meh .
41010002	Paˬliˬsehˇ tiˬ paˆ na deuˬ aˬ yaw˰ jawˇ gaˇ laˇ-awˇ , aˬ yaw˰-ahˇ lahˇ ju k'mˇ maw˰-eu miˇ neh heu lo˰-ehˇ naˇ haˬ-euˬ meh . " Tsawˇ haˬ tiˬ g'aˬ yawˬ ha-euˬ miˬ zaˬ k'o˰ naˇ , zahˇ dawˬ k'o˰ dawˬ-ahˇ bahˬ ta loˇ . "
41010003	Yeˬsuˇ ehˇ-eu , " Moˇseˬ neh naw ma˰-ahˇ bi˰ taˬ-euˬ zahˇ dawˬ k'o˰ dawˬ aˬ joˆ-ehˇ jaˆ ta . "
41010004	Aˬ yaw˰ ma˰ ehˇ-eu , " Miˬ zaˬ k'o˰-eu sahˬ bo˰ tiˬ dzeh bo˰ nehˬ g'aˬ naˇ , yawˬ ha-euˬ miˬ zaˬ-ahˇ k'o˰-awˇ bi g'o˰-iˇ nya meh lehˇ , Moˇseˬ neh ehˇ taˬ-euˬ jaˆ meh . "
41010005	Yeˬsuˇ aˬ yaw˰ ma˰-ahˇ ehˇ nehˬ-eu , " Naw ma˰ nui ma g'ahˇ dui dui-awˇ , maˬ mehˬ maˬ tsoˆ paˇ nya-eu miˇ neh , naw ma˰ g'aˇ duˬ Moˇseˬ neh zahˇ dawˬ k'o˰ dawˬ k'oeˇ dawˬ bo˰ taˬ ya˰-euˬ meh .
41010006	Ehˇ k'aw˰ , Miˬyehˇ mˬ beh miˇ beh beh ngeh neh , ' Tsawˇ haˬ zaˬ-ahˇ , k'aˬ dzeˇ zaˬ hawˇ-eu zaˬ miˬ zaˬ beh-euˬ meh ' lehˇ , Jaˇli˰ la˰ k'oeˇ ehˇ taˬ-euˬ meh .
41010007	' K'oeˇ baˬ da neh , k'aˬ dzeˇ zaˬ-aˬ , yawˬ ha-euˬ aˬ da aˬ ma-ahˇ g'awˬ-iˇ-awˇ , yawˬ ha-euˬ miˬ zaˬ nehˬ-ehˇ deh˰ ta˰-eu la˰ k'oeˇ ,
41010008	nyiˬ g'aˬ-euˬ tiˬ shiˬ tiˬ shaˬ teh˰-ehˇ ya pyeu˰ laˇ meh ' lehˇ ehˇ taˬ-euˬ meh . K'oeˇ miˇ neh , aˬ nya˰-aˬ , nyiˬ g'aˬ maˬ paˇ ngeuˇ meh . Tiˬ shiˬ tiˬ shaˬ teh˰ meh .
41010009	Miˬyehˇ neh yuˇ dzoeˇ taˬ-euˬ gaˇ , tsawˇ haˬ zaˬ maˬ ya laˆ g'awˬ-a . "
41010010	Aˬ yaw˰ ma˰ iˇ kahˇ-ahˇ g'o˰ keuˆ-iˇ ngeh , zaˬ lahˇ deuˬ Yeˬsuˇ-ahˇ gaˇ kawˆ k'oeˇ naˇ haˬ-euˬ meh .
41010011	Yeˬsuˇ ehˇ-eu , " Tsawˇ haˬ tiˬ g'aˬ yawˬ ha-euˬ miˬ zaˬ-ahˇ k'o˰-awˇ yawˬ g'aˬ yawˬ sheuˬ paˇ naˇ , yawˬ ha-euˬ miˬ zaˬ-ahˇ bahˬ-eu jeˬ mˇ-euˬ meh .
41010012	K'oeˇ lo˰-ehˇ duˇ ni , zaˬ miˬ zaˬ tiˬ g'aˬ yawˬ haˬ-euˬ k'aˬ dzeˇ zaˬ-ahˇ k'o˰-awˇ , yawˬ g'aˬ yawˬ-ahˇ dahˬ dzaˬ paˇ-iˇ naˇ , yawˬ ha-euˬ k'aˬ dzeˇ zaˬ-ahˇ bahˬ-eu jeˬ mˇ-euˬ meh . "
41010013	Tsawˇ haˬ tiˬ paˆ na deuˬ , Yeˬsuˇ neh aˬ la˰ bi ba˰ daˆ-eu g'aˇ duˬ zaˬ yaw nyiˇ deuˬ sheuˬ-awˇ Yeˬsuˇ jawˇ gaˇ laˇ-euˬ meh . Ehˇ k'aw˰ , zaˬ sheuˬ ha laˇ-euˬ tsawˇ haˬ k'oeˇ deuˬ-ahˇ zaˬ lahˇ deuˬ neh dehˬ-euˬ meh .
41010014	K'oeˇ lo˰-ehˇ dehˬ gaˇ Yeˬsuˇ ya mawˇ ngeh , nui ma pehˇ laˇ-awˇ , zaˬ lahˇ deuˬ-ahˇ heu lo˰-ehˇ ehˇ nehˬ-euˬ meh . " Zaˬ deuˬ-ahˇ maˬ laˆ tsoeˬ ni ngaˇ jawˇ gaˇ bi laˇ-awˬ . Aˬ jeˬ miˇ neh ehˇ naˇ , Miˬyehˇ Miˇk'ahˬ-aˬ , aˬ yaw˰ ma˰ lo˰-ehˇ g'eh-eu deuˬ-ahˇ o˰-eu meh .
41010015	Zaˬ yaw nyiˇ tiˬ g'aˬ lo˰-ehˇ Miˬyehˇ Miˇk'ahˬ-ahˇ maˬ ha geu˰-eu tsawˇ haˬ aˬ geu g'aˬ maˬ kaˬ , k'oeˇ gaˇ maˬ ya uˇ leˇ-aˇ lehˇ , naw ma˰-ahˇ ngaˇ maˇ jawˆ ni ehˇ-eu ma . "
41010016	K'oeˇ naˇ , zaˬ yaw nyiˇ k'oeˇ deuˬ-ahˇ aˬ yaw˰ ciˬ-awˇ , aˬ yaw˰ ma˰ k'oeˇ taˆ aˬ la˰ ba˰ daˆ-awˇ guiˬ lahˬ shaˇ nehˬ-euˬ meh .
41010017	Yeˬsuˇ gaˇ ma doˆ-iˇ-eu lehˇ luˆ-iˇ ngeh , tsawˇ haˬ tiˬ g'aˬ cehˆ g'eh la˰-awˇ , aˬ yaw˰-euˬ mehˬ shi pawˬ tsui˰ pawˬ dmˬ dmˬ-awˇ ehˇ-eu , " Muiˬ-eu saˬ laˬ-oˇ , mˬ maˬ maˬ byaˆ zaˇ ziˇ deh˰-eu jeˬ-ahˇ za nya ni , ngaˇ aˬ geu jeˬ ya mˇ ta . "
41010018	Yeˬsuˇ ehˇ-eu , " Aˬ jeˬ miˇ neh nawˇ ngaˬ-ahˇ muiˬ-eu g'aˬ lehˇ kuˇ te . Miˬyehˇ maˬ ngeuˇ naˇ , yaw muiˬ tiˬ g'aˬ-iˬ maˬ jawˇ-a .
41010019	Zahˇ dawˬ k'o˰ dawˬ heu deuˬ-ahˇ nawˇ siˬ nya meh . ' Tsawˇ haˬ taˬ seh˰ . Aˬ cawˬ-euˬ miˬ zaˬ yo zaˬ-ahˇ taˬ bahˬ taˬ muˆ . Smˇ k'oeˬ taˬ k'oeˬ . Aˬ cawˬ gaˇ kawˆ maˬ ngeuˇ gaˇ keuˆ ni saˇ kiˇ taˬ kamˬ . Jaˬ myaw˰ taˬ myaw˰ . Yawˬ ha-euˬ aˬ da aˬ ma-ahˇ yaw zeu baw-awˬ ' lehˇ ehˇ taˬ-euˬ meh . "
41010020	Tsawˇ haˬ k'oeˇ g'aˬ ehˇ-eu , " Saˬ laˬ-oˇ , zahˇ dawˬ k'o˰ dawˬ heu deuˬ dawˬ tawˆ lu˰-ahˇ , nyiˇ ngeh neh ngaˇ naˇ haˬ geu˰-euˬ ma . "
41010021	Yeˬsuˇ aˬ yaw˰-ahˇ g'awˬ shaˬ haw gaˬ-awˇ ehˇ-eu , " Nawˇ tiˬ jeˬ loˬ nga siˬ . Nawˇ k'aˇ jaˆ-eu jeˬ dawˬ tawˆ lu˰ ahˬ-iˇ-awˇ , ahˬ za-euˬ pyuˇ k'oeˇ , shaˬ zaˬ zahˬ zaˬ deuˬ-ahˇ bi˰-awˬ . Mˬ k'oeˇ taˆ nawˬ-euˬ pyuˇ shuiˇ myawˬ gahˬ jaˆ laˇ teh˰-a . K'oeˇ naˇ , g'o˰ k'o˰ laˇ-awˇ , ngaˬ-euˬ meh nah caw teh laˇ-awˬ . "
41010022	Dawˬ k'oeˇ dawˬ-ahˇ tsawˇ haˬ k'oeˇ g'aˬ ya gaˬ ngeh , myaˆ pyawˬ nyoeˬ-iˇ-awˇ , nui ma maˬ saˇ ni g'o˰-iˇ-euˬ meh . Aˬ jeˬ miˇ neh ehˇ naˇ , aˬ yaw˰ smˇ muiˬ muiˬ dui dui-eu meh .
41010023	Yeˬsuˇ aˬ yaw˰-euˬ zaˬ lahˇ deuˬ jawˇ paw ciˬ pyawˇ-awˇ ehˇ-eu , " Smˇ muiˬ smˇ baw deuˬ Miˬyehˇ Miˇk'ahˬ-ahˇ uˇ leˇ-eu aˇ naˆ ni shaˬ-eu nga . "
41010024	Dawˬ k'oeˇ dawˬ-ahˇ ya gaˬ ngeh , zaˬ lahˇ deuˬ tsoˆ leˇ jiˇ-euˬ meh . Ehˇ k'aw˰ , Yeˬsuˇ paˇ ehˇ-eu , " Ngaˬ-euˬ zaˬ deuˬ-oˇ , Miˬyehˇ Miˇk'ahˬ-ahˇ uˇ leˇ-eu aˇ naˆ ni shaˬ-eu nga .
41010025	Smˇ muiˬ smˇ baw tiˬ g'aˬ Miˬyehˇ Miˇk'ahˬ-ahˇ uˇ leˇ-eu-aˬ , law taw tiˬ mawˇ aˬ g'aw˰ g'aw˰ naˬ-ahˇ uˇ leˇ-eu naˆ maˬ tseˇ k'aˆ dzehˬ-eu meh . "
41010026	Dawˬ k'oeˇ dawˬ-ahˇ aˬ yaw˰ ma˰ zahˬ dui dui leˇ-awˇ tiˬ g'aˬ tiˇ g'aˬ ehˇ-eu , " Toˆ-ehˇ ngeuˇ naˇ , ka k'o˰-eu jeˬ-ahˇ za nya-eu tsawˇ haˬ aˬ suˇ g'aˬ jawˇ nmˇ . "
41010027	Yeˬsuˇ aˬ yaw˰ ma˰-ahˇ haw tsoˆ-awˇ ehˇ nehˬ-eu , " Heu-aˬ , tsawˇ haˬ zaˬ jahˇ nya-eu jeˬ maˬ ngeuˇ-a . Ehˇ k'aw˰ , Miˬyehˇ jahˇ nya meh . Miˬyehˇ maˬ jahˇ nya-eu tiˬ jeˬ-iˬ maˬ baw-a . "
41010028	K'oeˇ ngeh , Beˬtuˆluˆ dawˬ ngehˬ laˇ-awˇ ehˇ-eu , " Haw sheˇ . Nga ma˰ k'aˇ jaˆ-eu yawˬ jeˬ na lu˰ byehˇ dzeh ya˰ jiˇ-awˇ , nawˬ-euˬ mehˬ nah caw teh laˇ-euˬ maˬ ngeuˇ nga loˇ . "
41010029	Yeˬsuˇ aˬ yaw˰ ma˰-ahˇ ehˇ nehˬ-eu , " Ngaˇ naw ma˰-ahˇ maˇ jawˆ ni heu lo˰-ehˇ ehˇ-eu ma . Ngaˬ-euˬ g'aˇ duˬ hawˇ-eu Laˬ k'aˬ cehˇ-eu Guiˬ lahˬ dawˬ g'aˇ duˬ , yaw˰ ha-euˬ nymˇ , mehˇ nmˇ , dmˇ ma , aˬ da , aˬ ma , aˬ buˇ aˬ li , myawˬ dahˬ yaˇ dahˬ , heu deuˬ-ahˇ byehˇ dzeh ya˰-euˬ tsawˇ haˬ aˬ geu g'aˬ maˬ kaˬ ,
41010030	nymˬ-mˇ deh˰ lu˰-eu heu ziˇ la˰ k'oeˇ , nymˇ , mehˇ nmˇ , dmˇ ma , aˬ ma , aˬ buˇ aˬ li , myawˬ dahˬ yaˇ dahˬ heu deuˬ , tiˬ yaˇ bymˇ paˇ za k'o˰ teh˰-a . K'oeˇ nehˬ-ehˇ tiˬ kawˆ lo˰-ehˇ , k'ehˬ-eu k'aˆ-eu jeˬ-ahˇ k'aw˰ ya daˬ teh˰-a . Aˬ kaˇ kaˇ ziˇ la˰ k'oeˇ , mˬ maˬ maˬ byaˆ zaˇ ziˇ deh˰-eu jeˬ-ahˇ za teh˰-a .
41010031	Ehˇ k'aw˰ , nymˬ-mˇ aˬ cawˬ-euˬ mehˬ hu jawˇ lu˰-eu tsawˇ haˬ g'awˬ mya ni aˬ cawˬ-euˬ mehˬ nah ya jawˇ-awˇ , nymˬ-mˇ aˬ cawˬ-euˬ mehˬ nah jawˇ lu˰-eu tsawˇ haˬ g'awˬ mya ni aˬ cawˬ-euˬ mehˬ hu ya jawˇ teh˰-a . "
41010032	Yeˬsuˇ hawˇ-eu a yaw˰-euˬ zaˬ lahˇ deuˬ Yeˬluˇsaˬlehˬ meuˬ-ahˇ le-eu lehˇ , gaˇ pehˇ le lu˰-eu meh . Yeˬsuˇ mehˬ hu paw cah-awˇ , jeˬ nah paw cah lu˰-eu zaˬ lahˇ deuˬ-aˬ , k'ahˬ lahˇ lahˇ-ehˇ caw teh lu˰-eu meh . Naˇ k'ah paw cah lu˰-eu tsawˇ haˬ deuˬ-aˬ , guˆ-eu meh . Zaˬ lahˇ deuˬ-ahˇ Yeˬsuˇ tiˬ poˆ paˇ sheuˬ ceuˆ g'eh-awˇ , aˬ yaw˰-euˬ k'oeˇ taˆ keuˆ le-eu lehˇ g'eh-eu jeˬ dzawˇ nehˬ-euˬ meh .
41010033	" Naˇ haˬ sheˇ . Aˬ dui ma˰ Yeˬluˇsaˬlehˬ meuˬ-ahˇ le lu˰-eu ma . K'oeˇ gaˇ , Tsawˇhaˬ-euˬ Zaˬmaˇ-ahˇ , piˇ ma aˬ yui˰ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ-euˬ aˬ la˰ la˰ k'oeˇ aˬ cawˬ a nehˬ-awˇ , aˬ yaw˰ ya shiˇ ni aˬ yaw˰ ma˰ yaˇ k'aˬ daˇ teh˰-a . K'oeˇ naˇ , Miˬyehˇ-ahˇ maˬ siˬ nya-eu aˬ cawˬ tsawˇ jeuˬ-euˬ la˰-ahˇ a nehˬ teh˰-a .
41010034	Aˬ cawˬ tsawˇ jeuˬ neh aˬ yaw˰-ahˇ yehˬ bawˬ sehˇ lu-ehˇ bi ehˇ niˇ g'a-awˇ , duˬ k'aˬ bi k'a daˆ-awˇ , yahˬ caˆ neh bi jui˰-awˇ , bi seh˰ teh˰-a . Ehˇ k'aw˰ , smˬ nah byah laˇ naˇ , Miˬyehˇ aˬ yaw˰-ahˇ paˇ bi g'o˰ deh˰ laˇ teh˰-a . "
41010035	K'oeˇ naˇ , Zeˬbeˬdehˇ-euˬ aˬ li Yaˬkoˆ hawˇ-eu Yoˇhaˬ aˬ nya˰ nmˇ Yeˬsuˇ jawˇ gaˇ laˇ-awˇ ehˇ-eu , " Saˬ laˬ-oˇ , nga nya˰ nmˇ g'aˇ duˬ nawˬ neh heu lo˰-ehˇ bi jahˇ nehˬ maw˰ nya . "
41010036	Yeˬsuˇ aˬ nya˰ nmˇ-ahˇ ehˇ nehˬ-eu , " Naw nya˰ nmˇ g'aˇ duˬ aˬ jeˬ bi jahˇ nehˬ maw˰-eu nya . "
41010037	Aˬ nya˰ nmˇ ehˇ-eu , " Yaw sheh˰ k'ahˬ sehˇ huiˬ-eu Miˇ k'ahˬ la˰ k'oeˇ , nawˬ-euˬ dzoeˬ dzaˬ nuiˇ mahˬ k'oeˇ taˆ nawˇ nuiˇ ngeh , nga nya˰ nmˇ-ahˇ nawˬ-euˬ aˇ maˇ paw tiˬ g'aˬ hawˇ-eu , aˇ caˇ paw tiˬ g'aˬ bi nuiˇ la˰ . "
41010038	Aˬ nya˰ nmˇ-ahˇ Yeˬsuˇ ehˇ-eu , " Naw nya˰ nmˇ shaˇ lu˰-eu jeˬ-ahˇ naw nya˰ nmˇ maˬ siˬ nya-a . Ngaˇ ya dawˇ-eu shaˬ zahˬ na˰-eu k'mˬ maˬ-ahˇ naw nya˰ nmˇdawˇ coeˇ ma loˇ . Ngaˇ baˇ tiˇ saˬ kamˬ-euˬ jeˬ-ahˇ naw nya˰ nmˇ kamˬ coeˇ ma loˇ . "
41010039	Aˬ nya˰ nmˇ ehˇ-eu , " Kamˬ coeˇ ma . " Yeˬsuˇ ehˇ-eu , " Ngaˇ ya dawˇ-eu k'mˬ maˬ-ahˇ naw nya˰ nmˇ aˬ diˇ aˬ maˇ dawˇ-awˇ , ngaˬ neh baˇ tiˇ saˬ kamˬ-euˬ jeˬ naw nya˰ nmˇ aˬ diˇ aˬ maˇ kamˬ teh˰-a .
41010040	Ehˇ k'aw˰ , ngaˬ-euˬ aˇ maˇ paw hawˇ-eu aˇ caˇ paw bi nuiˇ-eu tsawˇ haˬ-ahˇ ngaˇ tseˇ geu˰-eu a kawˬ-aˬ maˬ jaˆ . Nuiˇ duˬ k'oeˇ deuˬ-aˬ , Miˬyehˇ neh bi nuiˇ-eu lehˇ lehˬ hmˬ taˬ-euˬ tsawˇ haˬ deuˬ g'aˇ duˬ meh . "
41010041	K'oeˇ lo˰-ehˇ ehˇ gaˇ zaˬ lahˇ nui deuˬ tseˇ g'aˬ ya gaˬ ngeh , Yaˬkoˆ hawˇ-eu Yoˇhaˬ aˬ nya˰ nmˇ-ahˇ nui ma pehˇ-euˬ meh .
41010042	K'oeˇ miˇ neh , aˬ yaw˰ ma˰ dawˬ tawˆ lu˰-ahˇ Yeˬsuˇ kuˇ uiˬ-awˇ , heu lo˰-ehˇ ehˇ nehˬ-euˬ meh . " Aˬ cawˬ tsawˇ jeuˬ-euˬ sahˬ paˬ sahˬ ma deuˬ-aˬ , miˇ k'ahˬ zaˬ deuˬ k'oeˇ taˆ zuiˆ-eu baoˬ jaˆ-awˇ , aˬ yui˰ aˬ tsu geu˰-awˇ uˆ lahˇ-eu deuˬ k'aw˰ , yawˬ ha k'aˇ noeˬ-euˬ lo˰-ehˇ uˆ lah nya-eu baoˬ tiˬ byah jaˆ meh .
41010043	Ehˇ k'aw˰ , naw ma˰ k'oeˇ lo˰-ehˇ maˬ ya geu˰-a . Naw ma˰ la˰ k'oeˇ , aˬ cawˬ naˆ maˬ tseˇ huiˬ maw˰ mahˇ maw˰-eu g'aˬ-aˬ , aˬ cawˬ-euˬ myawˬ k'ehˇ ya g'oˆ teh˰-a .
41010044	Naw ma˰ la˰ k'oeˇ , aˬ cawˬ mehˬ hu jawˇ maw˰-eu g'aˬ-aˬ , aˬ cawˬ-euˬ zaˬ k'aˆ ya geu˰ teh˰-a .
41010045	Aˬ jeˬ miˇ neh ehˇ naˇ , Tsawˇhaˬ-euˬ Zaˬmaˇ k'aw˰ , aˬ cawˬ neh bi mˇ cu-eu lehˇ oe-euˬ maˬ ngeuˇ-a . Aˬ cawˬ g'aˇ duˬ mˇ le-euˬ uˬ ta˰ , tsawˇ haˬ g'awˬ mya ni-ahˇ ka k'o˰-eu g'aˇ duˬ shiˇ dah-eu lehˇ oe-euˬ meh . "
41010046	Aˬ yaw˰ ma˰ Yeˬliˇkoˇ meuˬ-ahˇ iˇ keuˆ-euˬ meh . K'oeˇ naˇ , Yeˬsuˇ hawˇ-eu aˬ yaw˰-euˬ zaˬ lahˇ deuˬ tsawˇ haˬ aˇ ma˰ ma˰ ma nehˬ-ehˇ , Yeˬliˇkoˇ meuˬ-ahˇ neh paˆ doˆ-iˇ lu˰ ngeh , Tiˇmehˇ-euˬ aˬ li pyeu˰-eu Baˬtiˇmehˇ lehˇ myahˇ-euˬ myaˆ beh˰ beh˰-eu hawˬ shaˇ shaˇ-eu tsawˇ ha tiˬ g'aˬ , gaˇ ma gaˇ dzeˇ nuiˇ lu˰-eu meh .
41010047	K'oeˇ gaˇ iˇ lu˰-eu k'oeˇ g'aˬ Naˬzaˬlehˇ tsawˇ haˬ Yeˬsuˇ pyeu˰-eu gaˇ kawˆ aˬ yaw˰ ya gaˬ ngeh , aˬ yaw˰ guˇ-awˇ ehˇ-eu , " Daˬbiˇ-euˬ Zaˬmaˇ Yeˬsuˇ-oˇ , ngaˬ-ahˇ g'awˬ shaˬ gaˬ nehˬ la˰-awˬ . "
41010048	Aˬ cawˬ g'awˬ mya ni aˬ yaw˰-ahˇ dehˬ-awˇ , ciˬ cuˇ ni jawˇ-awˬ lehˇ ehˇ nehˬ-euˬ meh . Ehˇ k'aw˰ , aˬ yaw˰ maˬ naˇ haˬ ni , yaw beh naˆ maˬ tseˇ paˇ guˇ k'aˆ laˇ-awˇ ehˇ-eu , " Daˬbiˇ-euˬ Zaˬmaˇ-oˇ , ngaˬ-ahˇ g'awˬ shaˬ gaˬ nehˬ la˰-awˬ . "
41010049	K'oeˇ ngeh , Yeˬsuˇ naˬ leˇ-awˇ , " Aˬ yaw˰-ahˇ kuˇ la˰-awˬ " lehˇ ehˇ nehˬ-euˬ meh . Aˬ yaw˰ ma˰ mya˰ beh˰ k'oeˇ g'aˬ-ahˇ kuˇ-awˇ ehˇ nehˬ-eu , " Laˬ k'aˬ cehˇ taˆ ni tuˇ-awˬ . Aˬ yaw˰ nawˬ-ahˇ kuˇ lu˰ ngaˇ . "
41010050	Tsawˇ haˬ k'oeˇ g'aˬ pehˇ k'ahˬ biˬ dzeh-awˇ , tsawˬ tuˇ-awˇ Yeˬsuˇ jawˇ gaˇ laˇ-euˬ meh .
41010051	Yeˬsuˇ aˬ yaw˰-ahˇ ehˇ nehˬ-eu , " Nawˬ-euˬ g'aˇ duˬ ngaˇ aˬ jeˬ bi jahˇ nehˬ maw˰-eu nya . " Myaˆ beh˰ k'oeˇ g'aˬ ehˇ-eu , " Saˬ laˬ-oˇ , ngaˬ-euˬ myaˆ nuiˆ mawˇ laˇ ni bi jahˇ nehˬ maw˰ miˇ-a . "
41010052	Yeˬsuˇ ehˇ-eu , " G'o˰-iˇ-awˬ . Nawˬ-euˬ jah-eu nui ma neh nawˬ-ahˇ bi taˬ leˇ-euˬ meh . " Tsawˇ haˬ k'oeˇ g'aˬ tiˬ poˆ teh˰-ehˇ myaˆ nuiˆ mawˇ laˇ-awˇ , Yeˬsuˇ-euˬ mehˬ nah caw teh g'eh-euˬ meh .
41011001	Yeˬluˇsaˬlehˬ meuˬ-ahˇ le keuˆ-eu dawˬ peh peh laˇ-awˇ , Behˬpaˇgeˬ pu hawˇ-eu Beˬtaˬniˇ pu dawˬ peh jaˆ-eu Saˬloˬ gawˬ jawˬ-ahˇ le keuˆ ngeh , Yeˬsuˇ aˬ yaw˰-euˬ zaˬ lahˇ nyiˬ g'aˬ-ahˇ mehˬ hu paw k'ehˇ g'eh-euˬ meh .
41011002	Zaˬ lahˇ k'oeˇ nyiˬ g'aˬ-ahˇ aˬ yaw˰ ehˇ nehˬ-eu , " Naw nya˰-euˬ mehˬ hu paw jaˆ-eu pu-ahˇ le-awˬ . Naw nya˰ pu-ahˇ le uˇ-eu nehˬ-ehˇ , tsawˇ haˬ tiˬ g'aˬ-iˬ maˬ dziˬ haw-euˬ mahˬ tahˬ laˆ zaˬ tiˬ mawˇ pa˰ taw˰ taˬ-awˇ jawˇ gaˇ ya mawˇ teh˰-a . Aˇ caˆ tseuˆ puiˇ-awˇ heu gaˇ tsahˇ k'o˰ le˰-awˬ .
41011003	' Aˬ jeˬ miˇ neh teu lo˰-ehˇ jahˇ te ' lehˇ , tsawˇ haˬ tiˬ g'aˬ na naˇ haˬ laˇ naˇ , ' Sahˬpaˬ loˬ-eu meh . Yaw kawˇ-ehˇ paˇ bi tsahˇ k'o˰ ha laˇ ma ' lehˇ ehˇ nehˬ-awˬ . "
41011004	Aˬ yaw˰ nya˰ le ngeh , gaˇ ma dawˬ peh nymˇ tiˬ nymˇ-euˬ laˇ g'oˆ-ahˇ pa˰ taw˰ taˬ-euˬ mahˬ tahˬ laˆ zaˬ tiˬ mawˇ mawˇ-awˇ , aˇ caˆ tseuˆ puiˇ-euˬ meh .
41011005	K'oeˇ ngeh , k'oeˇ gaˇ yaw˰ lu˰-eu tsawˇ haˬ deuˬ , ' Naw nya˰ mahˬ tahˬ laˆ zaˬ-euˬ aˇ caˆ tseuˆ puiˇ-awˇ aˬ jeˬ jahˇ-eu g'eh te " lehˇ ehˇ-eu meh .
41011006	Yeˬsuˇ neh mehˬ nehˬ taˬ-euˬ lo˰-ehˇ aˬ yaw˰ nya˰ ehˇ k'o˰ nehˬ ngeh , aˬ yaw˰ ma˰ maˬ laˆ tsoeˬ ni bi tsahˇ g'eh-euˬ meh .
41011007	Mahˬ tahˬ laˆ zaˬ k'oeˇ mawˇ-ahˇ Yeˬsuˇ jawˇ gaˇ tsahˇ la˰-awˇ , aˬ yaw˰ ma˰ dm lu˰-eu mehˬ tsoeˬ lehˆ daˬ-awˇ , Yeˬsuˇ bi dziˬ-euˬ meh .
41011008	Tsawˇ haˬ g'awˬ mya ni gaˇ ma-ahˇ mehˬ tsoeˬ lehˆ k'awˬ-euˬ meh . Tiˬ paˆ na deuˬ-aˬ , deh ga-ahˇ deh˰-eu aˇ pa˰ miˇ buˬ k'eh˰-awˇ , gaˇ ma-ahˇ k'awˬ nehˬ-euˬ meh .
41011009	Mehˬ hu paw cah-eu tsawˇ haˬ deuˬ hawˇ-eu mehˬ nah paw cah-eu tsawˇ haˬ deuˬ heu lo˰-ehˇ guˇ-eu meh . " Miˬyehˇ-ahˇ ja ceuˬ-awˬ .
41011010	Aˬ dui-euˬ aˬ poeˬ sahˬ paˬ Daˬbiˇ-euˬ miˇk'ahˬ pyeu˰-eu , nymˬ-mˇ keuˆ le lu˰-eu miˇ k'ahˬ heu k'ahˬ-ahˇ Miˬyehˇ guiˬ lahˬ bi˰ lu˰-uˇ . Miˬyehˇ-ahˇ ja ceuˬ-awˬ . "
41011011	Yeˬluˇsaˬlehˬ meuˬ-ahˇ Yeˬsuˇ uˇ leˇ-awˇ , Uˬ duˬ tahˬ nymˇ nymˇ ma-ahˇ le-awˇ , yawˬ jeˬ na lu˰-ahˇ haw doe-euˬ meh . Ehˇ k'aw˰ , uˬ ci˰ ci˰ le-euˬ miˇ neh , zaˬ lahˇ tseˇ nyi˰ g'aˬ sheuˬ-awˇ Beˬtaˬniˇ pu-ahˇ iˇ-euˬ meh .
41011012	Yawˬ nah yawˬ , Beˬtaˬniˇpu-ahˇ neh aˬ yaw˰ ma˰ g'o˰ laˇ lu˰ ngeh , Yeˬsuˇ hawˬ meh˰ meh˰ laˇ-euˬ meh .
41011013	Ui cuiˆ gaˇ mahˇ kaˬ gaˇ deh˰ lu˰-eu aˇ pa˰ tiˬ byah ni tso˰-eu siˬ guˬ aˇ bawˇ tiˬ bawˇ mawˇ-awˇ , aˇ siˬ maˬ siˬ nga loˇ lehˇ haw-iˇ-euˬ meh . Aˬ yaw˰ iˇ keuˆ ngeh , siˬ guˬ aˇ siˬ siˬ yamˬ maˬ tsaˬ-eu miˇ neh , aˇ siˬ maˬ siˬ ni aˇ pa˰ teh˰-ehˇ tso˰ lu˰ gaˇ ya mawˇ-euˬ meh .
41011014	" Tsawˇ haˬ tiˬ g'aˬ-iˬ nawˬ-euˬ aˇ siˬ maˬ paˇ ya dzaˬ haw-aˇ " lehˇ , siˬ guˬ k'oeˇ bawˇ-ahˇ Yeˬsuˇ ehˇ nehˬ-euˬ meh . Aˬ yaw˰ k'oeˇ lo˰-ehˇ ehˇ gaˇ aˬ yaw˰-euˬ zaˬ lahˇ deuˬ gaˬ-euˬ meh .
41011015	Aˬ yaw˰ ma˰ Yeˬluˇsaˬlehˬ meuˬ-ahˇ le keuˆ ngeh , Uˬ duˬ tahˬ nymˇnymˇ ma-ahˇ Yeˬsuˇ uˇ leˇ-awˇ , k'oeˇ gaˇ ahˬ ta˰ zeuˇ ta˰ lu˰-eu tsawˇ haˬ dawˬ tawˆ lu˰-ahˇ teh doˆ-euˬ meh . Pyuˇ dawˬ paˇ-eu tsawˇ haˬ deuˬ-euˬ hawˬ jeh hawˇ-eu , lawˇ gaˇ shehˇ gaˇ geu˰-eu yaˇ miˇ k'aˬ k'oeˬ ahˬ-eu tsawˇ haˬ deuˬ-euˬ nuiˇ mahˬ deuˬ-ahˇ , aˬ yaw˰ ngawˬ dzeh-euˬ meh .
41011016	Uˬ duˬ tahˬ nymˇ nymˇ ma-euˬ lahˇ la˰ k'oeˇ , myawˬ tiˬ jeˬ-iˬ aˬ yaw˰ maˬ bi yuˇ tsehˆ-a .
41011017	Aˬ yaw˰ ma˰-ahˇ aˬ yaw˰ mehˬ nehˬ tsoˆ nehˬ-eu , " ' Ngaˬ-euˬ Uˬ duˬ tahˬ nymˇ nymˇ ma-ahˇ , tsawˇ jeuˬ dawˬ tawˆ lu˰ guiˬ lahˬ shaˇ-eu nymˇ lehˇ kuˇ teh˰-a ' lehˇ Miˬyehˇ neh ehˇ taˬ-euˬ , Jaˇli˰ la˰ k'oeˇ bo˰ taˬ-euˬ maˬ ngeuˇ-a loˇ . Ehˇ k'aw˰ , smˇ k'oeˬ tahˇ joe deuˬ baˇ smˇ duˬ pyeu˰ laˇ ni naw ma˰ jahˇ lu˰-eu ngaˇ . "
41011018	Piˇ ma aˬ yui˰ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ dawˬ k'oeˇ dawˬ ya gaˬ ngeh , aˬ yaw˰-ahˇ seh˰-eu gaˇ ma poˆ-euˬ meh . Aˬ jeˬ miˇ neh ehˇ naˇ , tsawˇ haˬ aˇ ma˰ dawˬ tawˆ lu˰ , aˬ yaw˰ neh mehˬ nehˬ tsoˆ nehˬ-euˬ gaˇ zahˬ dui dui leˇ-euˬ meh .
41011019	Uˬ ci˰ ci˰ le ngeh , Yeˬsuˇ hawˇ-eu aˬ yaw˰-euˬ zaˬ lahˇ deuˬ meuˬ-ahˇ neh doˆ-iˇ-euˬ meh .
41011020	Yawˬ nah yawˬ uˬ shawˬ yaw na˰-ehˇ , gaˇ ma k'oeˇ kahˇ-ahˇ aˬ yaw˰ ma˰ paˇ oe ngeh , siˬ guˬ aˇ bawˇ k'oeˇ bawˇ duˬ ciˇ-ahˇ keuˆ ni baw guˇ guˇ-iˇ taˬ-euˬ gaˇ ya mawˇ-euˬ meh .
41011021	Beˬtuˆluˆ gaˇ kawˆ k'oeˇ noeˬ doˆ laˇ-awˇ , Yeˬsuˇ-ahˇ ehˇ nehˬ-eu , " Saˬ laˬ-oˇ , haw sheˇ . Nawˬ neh yaˬ k'ehˇ yaˬ-euˬ siˬ guˬ aˇ bawˇ k'oeˇ bawˇ baw guˇ guˇ-iˇ taˬ-euˬ nga . "
41011022	Yeˬsuˇ aˬ yaw˰ ma˰-ahˇ ehˇ nehˬ-eu , " Miˬyehˇ-ahˇ jah-awˬ .
41011023	Tsawˇ haˬ aˬ geu g'aˬ maˬ kaˬ , nui ma poˆ poˆ laˆ laˆ-ehˇ maˬ g'eh ni , yawˬ ha neh k'aˇ ehˇ-euˬ lo˰-ehˇ pyeu˰ laˇ teh˰-a lehˇ maˇ maˇ ni jah-eu la˰ k'oeˇ , gawˬ jawˬ heu jawˬ-ahˇ ' Tsawˬ diˇ leˇ-awˇ iˬ ma laˆ shaˆ-ahˇ ga pu˰-iˇ-awˬ ' lehˇ ehˇ nehˬ naˇ , aˬ yaw˰ neh k'aˇ ehˇ-euˬ lo˰-ehˇ pyeu˰ laˇ teh˰-a lehˇ , naw ma˰-ahˇ ngaˇ maˇ jawˆ ni ehˇ-eu ma .
41011024	Teu miˇ neh , naw ma˰-ahˇ ngaˇ ehˇ nehˬ nyaˇ . Naw ma˰ tiˬ jeˬ paˬ za ni guiˬ lahˬ shaˇ ngeh , za ma lehˇ jah-awˇ shaˇ naˇ , naw ma˰ neh k'aˇ shaˇ-euˬ jeˬ za teh˰-a .
41011025	Naw ma˰ gawˬ yaw˰ yaw˰-awˇ guiˬ lahˬ k'aˇ shaˇ ngeh , tsawˇ haˬ tiˬ g'a na-ahˇ iˬ baˇ taˬ lu˰-eu jeˬ jaˆ naˇ , iˬ baˇ pyehˬ nehˬ-awˬ . K'oeˇ lo˰-ehˇ jahˇ naˇ , mˬ k'oeˇ taˆ jawˇ-eu naw ma˰-euˬ Aˬda k'aw˰ , naw ma˰ neh mˇ bahˬ laˆ bahˬ-euˬ jeˬ-ahˇ iˬ baˇ pyehˬ nehˬ la˰ teh˰-a . "
41011027	Aˬ yaw˰ ma˰ Yeˬluˇsaˬlehˬ meuˬ-ahˇ tiˬ poˆ paˇ laˇ keuˆ-euˬ meh . Yeˬsuˇ Uˬ duˬ tahˬ nymˇ nymˇ ma la˰ k'oeˇ cah lu˰ ngeh , piˇ ma aˬ yui˰ deuˬ , Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu , aˬ yui˰ aˬ tsu deuˬ aˬ yaw˰ jawˇ gaˇ laˇ-awˇ ehˇ-eu ,
41011028	" Nawˇ aˬ gaˇ-euˬ baoˬ-ahˇ g'oe-awˇ teu lo˰-ehˇ mˇ te . Aˬ suˇ g'aˬ neh nawˬ-ahˇ baoˬ bi˰ taˬ ta . "
41011029	Aˬ yaw˰ ma˰-ahˇ Yeˬsuˇ ehˇ nehˬ-eu , " Ngaˇ g'eh naw ma˰-ahˇ tiˬ dawˬ naˇ haˬ la . Naw ma˰ ehˇ k'o˰ nehˬ la˰ naˇ , ngaˇ aˬ gaˇ-euˬ baoˬ-ahˇ g'oe-awˇ heu lo˰-ehˇ mˇ lu˰-eu gaˇ kawˆ , naw ma˰-ahˇ ehˇ nehˬ ma .
41011030	Yoˇhaˬ iˇ cu˰ shawˇ-eu k'oeˇ , aˬ gaˇ-euˬ baoˬ za-awˇ mˇ ta . Miˬyehˇ neh bi mˇ taˬ loˇ . Tsawˇ haˬ zaˬ neh bi mˇ taˬ loˇ . "
41011031	K'oeˇ ngeh , aˬ yaw˰ ma˰ yaw kaˬ heu lo˰-ehˇ ja ja-ehˇ shaˬ-euˬ meh . " Aˬ dui ma˰ aˬ joˆ-ehˇ ehˇ paˬ nga . ' Miˬyehˇ neh bi mˇ-euˬ meh ' lehˇ aˬ dui ma˰ ehˇnaˇ , ' Toˆ-ehˇ maˇ-iˬ , naw ma˰ aˬ jeˬ miˇ neh Yoˇhaˬ-ahˇ maˬ jah te ' lehˇ aˬ yaw˰ ehˇ laˇ teh˰-a .
41011032	Tsawˇ haˬ neh bi mˇ-euˬ meh lehˇ paˇ ehˇ naˇ k'aw˰ . . . " ( Aˬ yaw˰ ma˰ tsawˇ haˬ aˇ ma˰-ahˇ guˆ-eu meh . Aˬ jeˬ miˇ neh ehˇ naˇ , Yoˇhaˬ-aˬ , Miˬyehˇ g'aˇ duˬ ngehˬ dah-eu tsawˇ haˬ meh lehˇ , yawˬ g'aˬ na lu˰ jah duˬ taˬ-euˬ meh . )
41011033	K'oeˇ miˇ neh , aˬ yaw˰ ma˰ Yeˬsuˇ-ahˇ ehˇ k'o˰ nehˬ-eu , " Nga ma˰ maˬ siˬ nya nya . " Yeˬsuˇ aˬ yaw˰ ma˰-ahˇ ehˇ nehˬ-eu , " Toˆ-ehˇ ngeuˇ naˇ , aˬ gaˇ-euˬ baoˬ-ahˇ g'oe-awˇ ngaˇ heu lo˰-ehˇ mˇ lu˰-eu gaˇ kawˆ , naw ma˰-ahˇ ngaˇ maˬ ehˇ nehˬ . "
41012001	K'oeˇ naˇ , Yeˬsuˇ aˬ yaw˰ ma˰-ahˇ yaw jeˬ ma jeˬ heu hmˬ ja mehˬ nehˬ-euˬ meh . " Tsawˇ haˬ tiˬ g'aˬ aˬ ga˰ ga˰ yaˇ tiˬ yaˇ ka-awˇ , yaˇ kmˇ mˇ jawˬ-awˇ , aˬ ga˰ dzaˇ uiˇ nawˬ-eu duˬ k'ahˬ jahˇ-awˇ , yaˇ kmˇ-ahˇ lo˰-eu nymˇ goˇ tiˬ nymˇ tsoˆ-euˬ meh . K'oeˇ naˇ , yaˇ kmˇ mˇ-eu deuˬ-ahˇ mˇ paˆ bi paˆ ya˰-awˇ , yawˬ k'ahˬ yawˬ miˇ yawˬ-ahˇ iˇ-euˬ meh .
41012002	Aˬ ga˰ aˇ siˬ pyaˆ yamˬ tsaˬ laˇ ngeh , yaˇ kmˇ mˇ paˆ paˆ-euˬ deuˬ jawˇ gaˇ aˬ yaw˰-euˬ zaˬ k'aˆ ti˰ g'aˬ k'ehˇ g'eh-awˇ , aˬ yaw˰-ahˇ o˰-eu aˬ ga˰ aˇ siˬ bi pi laˬ-iˇ-euˬ meh .
41012003	Yaˇ kmˇ mˇ paˆ paˆ-eu deuˬ neh zaˬ k'aˆ k'oeˇ g'aˬ-ahˇ nyeh˰-awˇ diˬ-awˇ , tiˬ jeˬ-iˬ maˬ bi˰ ni bi g'o˰ leˇ-euˬ meh .
41012004	K'oeˇ naˇ , yaˇ kmˇ-euˬ yaw sahˇ k'oeˇ g'aˬ zaˬ k'aˆ yawˬ g'aˬ yawˬ paˇ k'ehˇ g'eh-euˬ meh . Zaˬ k'aˆ k'oeˇ g'aˬ-ahˇ k'aw˰ , aˬ yaw˰ ma˰ neh uˬ duˬ-ahˇ diˬ-awˇ , sha˰ dawˇ dui dui-eu jeˬ jahˇ nehˬ-euˬ meh .
41012005	Yaˇ kmˇ-euˬ yaw sahˇ k'oeˇ g'aˬ zaˬ kaˆ tiˬ g'aˬ paˇ k'ehˇ g'eh ngeh , aˬ yaw˰ ma˰ neh bi seh˰-euˬ meh . Zaˬ k'aˆ nui deuˬ g'awˬ mya g'aˬ-ahˇ k'aw˰ , diˬ-eu deuˬ-ahˇ diˬ-awˇ , seh˰-eu deuˬ-ahˇ seh˰-euˬ meh .
41012006	K'oeˇ ngeh poˆ jawˇ , aˬ yaw˰ k'ehˇ g'eh paˬ-ehˇ g'eh-eu tsawˇ haˬ-aˬ , aˬ yaw˰ gaˬ dui dui-eu aˬ yaw˰-euˬ aˬ li tiˬ g'aˬ dzeˇ-eu teh˰ meh . Aˇ saˬ saˬ ngeh poˆ , aˬ yaw˰-euˬ aˬ li k'oeˇ g'aˬ-ahˇ yaˇ kmˇ mˇ paˆ paˆ-eu tsawˇ haˬ k'oeˇ deuˬ jawˇ gaˇ k'ehˇ g'eh-euˬ meh . ' Ngaˬ li-ahˇ maˇ diˇ-aˬ , aˬ yaw˰ ma˰ yaw zeu baw teh˰-a lehˇ ngaˇ siˬ duˬ ma ' lehˇ aˬ yaw˰ ehˇ-eu meh .
41012007	Ehˇ k'aw˰ , aˬ ga˰ yaˇ kmˇ mˇ paˆ paˆ-eu tsawˇ haˬ k'oeˇ deuˬ tiˬ g'aˬ tiˇ g'aˬ ehˇ-eu , ' Heu g'aˬ-aˬ , aˬ ga˰ yaˇ kmˇ yaw sahˇ g'aˬ-euˬ aˬ li ngaˇ . Oe-awˬ , aˬ dui ma aˬ yaw˰-ahˇ seh˰ kaˇ-euˇ . Aˬ yaw˰-ahˇ o˰-eu jeˬ biˇ aˬ dui ma˰ za teh˰-a ' lehˇ ehˇ-eu meh .
41012008	Aˬ li k'oeˇ g'aˬ-ahˇ aˬ yaw˰ ma˰ nyeh˰-awˇ seh˰-awˇ , yaˇ kmˇ la˰ nyiˇ ba˰ dzeh-euˬ meh .
41012009	" K'oeˇ ngeh jawˇ , aˬ ga˰ yaˇ kmˇ-euˬ yaw sahˇ k'oeˇ g'aˬ aˬ joˆ-ehˇ jahˇ nmˇ . Aˬ yaw˰ oe-awˇ , aˬ ga˰ yaˇ kmˇ mˇ paˆ paˆ-eu tsawˇ haˬ k'oeˇ deuˬ-ahˇ seh˰-awˇ , aˬ ga˰ yaˇ kmˇ k'oeˇ yawˬ deuˬ yawˬ-ahˇ a nehˬ-awˇ paˇ bi mˇ paˆ teh˰-a .
41012010	Jaˇli˰ la˰ k'oeˇ heu lo˰-ehˇ bo˰ taˬ-euˬ naw ma˰ maˬ gui haw-aˬ loˇ . ' Nymˇ gawˬ-eu deuˬ maˬ geu˰ nahˇ-ehˇ , ba˰ dzeh taˬ-euˬ k'aˬ lo k'oeˇ siˬ , k'aˬ lo dawˬ tawˆ maˬ tseˇ poeˬ-eu , la˰ coeˇ lo zi˰ pyeu˰ laˇ-euˬ meh .
41012011	Sahˬpaˬ Miˬyehˇ k'oeˇ loˇ jahˇ-euˬ , aˇ naˆ ni zahˬ leˇ duˬ jaˆ nga . " '
41012012	Yuˇdaˆ tsawˇ haˬ aˬ yui˰ aˬ tsu deuˬ Yeˬsuˇ-ahˇ nyeh˰-eu lehˇ leh jeh-eu meh . Aˬ jeˬ miˇ neh ehˇ naˇ , aˬ yaw˰ yaw jeˬ ma jeˬ heu hmˬ ja-eu-aˬ , aˬ yaw˰ ma˰-ahˇ ehˇ maw˰-eu meh lehˇ , aˬ yaw˰ ma˰ siˬ nya-eu meh . Ehˇ k'aw˰ , aˬ yaw˰ ma˰ tsawˇ haˬ aˇ ma˰-ahˇ guˆ-eu miˇ neh , aˬ yaw˰-ahˇ maˬ nyeh˰ ni doˆ-iˇ-euˬ meh .
41012013	K'oeˇ naˇ , Yuˇdaˆ tsawˇ haˬ aˬ yui˰ aˬ tsu k'oeˇ deuˬ neh , Paˬliˬsehˇ deuˬ hawˇ-eu Heˬloˆ aˇ muˇ la˰ k'oeˇ uˇ-eu tsawˇ haˬ deuˬ-ahˇ k'ehˇ g'eh-awˇ , Yeˬsuˇ dawˬ bi ngehˬ bahˬ ni , dawˬ lahˇ ju bi k'mˇ-iˇ-euˬ meh .
41012014	Aˬ yaw˰ ma˰ Yeˬsuˇ jawˇ gaˇ oe-awˇ ehˇ-eu , " Saˬ laˬ-oˇ , nawˇ-aˬ , tsawˇ haˬ zaˬ deuˬ noeˬ doeˇ laˇ gaˇ maˬ guˆ ni dawˇ coe ni ngehˬ-eu tmˇ-eu tsawˇ haˬ meh lehˇ nga ma˰ siˬ nya ma . Nawˇ tsawˇ haˬ-euˬ myaˆ pyawˬ naˇ mehˇ-ahˇ maˬ haw ni , tsawˇ haˬ zaˬ g'aˇ duˬ Miˬyehˇ-euˬ nui k'ahˇ aˬ joˆ-ehˇ jaˆ-eu gaˇ kawˆ dawˇ coe ni mehˬ-eu meh . Loˇmaˆ Sahˬ pahˬ-ahˇ kawˬ doˆ nehˬ-eu aˬ dui-euˬ Zahˇ dawˬ k'o˰ dawˬ-ahˇ bahˬ meh loˇ , maˬ bahˬ-a loˇ lehˇ tiˬ poˆ ehˇ nehˬ la˰ sheˇ .
41012015	Nga ma˰ doˆ nehˬ-eu tsaˬ meh loˇ . Maˬ tsaˬ-a loˇ . " Ehˇ k'aw˰ , aˬ yaw˰ ma˰ nui ma la˰ k'oeˇ aˬ joˆ-ehˇ noeˬ-awˇ dawˬ ngehˬ lu˰-eu Yeˬsuˇ mawˇ jiˇ-awˇ ehˇ-eu , " Aˬ jeˬ miˇ neh naw ma˰ ngaˬ-ahˇ lahˇ ju k'mˇ-eu lehˇ leh jeh te . Pyuˇ mehˇ byaˆ tiˬ byaˆ hehˇ la˰-awˬ . Ngaˇ haw la . "
41012016	Aˬ yaw˰ ma˰ mehˇ byaˆ tiˬ byaˆ yuˇ la˰ ngeh , aˬ yaw˰ ehˇ-eu , " Heu gaˇ ahˇ-eu heu aˬ suˇ g'aˬ-euˬ aˇ baˇ hawˇ-eu tsawˇ myahˇ nga . " Aˬ yaw˰ ma˰ ehˇ-eu , " Loˇmaˆ Sahˬ paˬ-euˬ aˇ baˇ nga . "
41012017	Aˬ yaw˰ ma˰-ahˇ Yeˬsuˇ ehˇnehˬ-eu , " Toˆ-ehˇ ngeuˇ naˇ , Loˇmaˆ Sahˬ paˬ-euˬ myawˬ Loˇmaˆ Sahˬ paˬ-ahˇ bi˰-awˇ , Miˬyehˇ-euˬ myawˬ Miˬyehˇ-ahˇ bi˰-awˬ . " K'oeˇ ngeh , aˬ yaw˰ ma˰ Yeˬsuˇ-ahˇ zahˬ dui dui leˇ-euˬ meh .
41012018	K'oeˇ naˇ , shiˇ-euˬ tsawˇ haˬ deuˬ maˬ g'o˰ deh˰ laˇ nya-aˇ lehˇ ehˇ-eu Saˬduˬgehˇ deuˬ Yeˬsuˇ jawˇ gaˇ laˇ-awˇ , heu lo˰-ehˇ naˇ haˬ-euˬ meh .
41012019	" Saˬ laˬ-oˇ , Moˇseˬ neh nga ma˰ g'aˇ duˬ bo˰ taˬ ya˰-euˬ zahˇ dawˬ k'o˰ dawˬ heu lo˰-ehˇ jaˆ-eu meh . ' Tsawˇ haˬ tiˬ g'aˬ miˬ zaˬ sheuˬ-awˇ , zaˬ maˬ jawˇ le mi naˆ-ehˇ shiˇ naˇ , aˬ yaw˰-euˬ tsui˰ maˬ ya bi dahˬ-iˇ ni zaˬ bi jawˇ le-eu g'aˇ duˬ , aˬ yaw˰-euˬ miˬ zaˬ-ahˇ aˬ yaw˰-euˬ aˬ nyiˇ paˇ ya bi sheuˬ meh ' lehˇ bo˰ taˬ-euˬ meh .
41012020	Mehˇ nmˇ shi˰ g'aˬ jawˇ-eu meh . Aˬ yui˰ yui˰ saˬ g'aˬ miˬ zaˬ sheuˬ-awˇ , zaˬ maˬ jawˇ le mi naˆ-ehˇ shiˇ-euˬ meh .
41012021	Aˬ yaw˰-euˬ miˬ zaˬ-ahˇ aˬ yaw˰ la˰ oˆ saˬ-i g'eh-eu aˬ nyiˇ g'aˬ paˇ sheuˬ-awˇ , k'oeˇ g'aˬ k'aw˰ zaˬ maˬ jawˇ le ni shiˇ-euˬ meh . Mehˇ nmˇ smˇ g'aˬ tiˬ g'aˬ k'aw˰ , k'oeˇ lo˰-ehˇ g'eh-awˇ shiˇ-euˬ meh .
41012022	Tiˬ g'aˬ saˇ-iˬ tiˬ g'aˬ k'oeˇ lo˰-ehˇ pyeu˰ ka le˰-awˇ , mehˇ nmˇ shi˰ g'aˬ lu˰ zaˬ miˬ zaˬ k'oeˇ g'aˬ-ahˇ sheuˬ-awˇ , zaˬ maˬ jawˇ le mi naˆ-ehˇ shiˇ jiˇ-euˬ meh . Aˇ saˬ saˬ laˇ ngeh , zaˬ miˬ zaˬ k'oeˇ g'aˬ k'aw˰ shiˇ-euˬ meh .
41012023	Shiˇ-euˬ tsawˇ haˬ deuˬ-ahˇ Miˬyehˇ bi g'o˰ deh˰ laˇ ngeh nah , zaˬ miˬ zaˬ k'oeˇ g'aˬ aˬ geu g'aˬ-euˬ miˬ zaˬ geu˰ nmˇ . Shi˰ mehˇ nmˇ lu˰ aˬ yaw˰-ahˇ sheuˬ-euˬ meh . "
41012024	Aˬ yaw˰ ma˰-ahˇ Yeˬsuˇ ehˇ nehˬ-eu , " Naw ma˰ lehˬ dui dui ngaˇ . Aˬ jeˬ miˇ neh lehˬ-eu nga lehˇ siˬ nya ma loˇ . Naw ma˰ Jaˇli˰ maˬ siˬ nya-eu uˬ ta˰ , Miˬyehˇ-euˬ baoˬ-ahˇ k'aw˰ maˬ siˬ nya-eu miˇ neh , lehˬ-eu ngaˇ .
41012025	Shiˇ-euˬ tsawˇ haˬ deuˬ-ahˇ Miˬyehˇ bi g'o˰ deh˰ laˇ ngeh , mˬ taˆ g'aˬ k'ehˇ lo˰-ehˇ pyeu˰-awˇ , sheuˬ dahˬ dzaˬ-eu maˬ paˇ baw meh .
41012026	Shiˇ-euˬ tsawˇ haˬ g'o˰ deh˰ laˇ-eu gaˇ kawˆ-ahˇ ta˰ leˇ-awˇ , Moˇseˬ-euˬ Sahˬ bo˰ la˰ k'oeˇ bo˰ taˬ-euˬ miˬ dzaˬ do˰-eu baw duˆ gaˇ kawˆ naw ma˰ ma gui haw-aˬ loˇ . ' Ngaˇ-aˬ , Aˬbyaˬhaˬ , Iˇtsaˆ , Yaˬkoˆ-euˬ Miˬyehˇ ma ' lehˇ , Moˇseˬ-ahˇ Miˬyehˇ ehˇ nehˬ-euˬ gaˇ kawˆ , k'oeˇ gaˇ bo˰ taˬ-euˬ maˬ ngeuˇ-a loˇ .
41012027	Aˬ yaw˰-aˬ , deh˰ lu˰-eu deuˬ-euˬ Miˬyehˇ meh . Shiˇ-euˬ deuˬ-euˬ Miˬyehˇ maˬ ngeuˇ-a . Naw ma˰ lehˬ dui dui ngaˇ . "
41012028	K'oeˇ ngeh , Zahˇ dawˬ k'o˰ dawˬ mehˬ-eu saˬ laˬ tiˬ g'aˬ k'oeˇ gaˇ laˇ-awˇ , aˬ yaw˰ ma˰ tiˬ g'aˬ tiˇ g'aˬ k'oeˇ lo˰-ehˇ ja ceh ceh lu˰ gaˇ ya gaˬ-euˬ meh . Saˬduˬgehˇ deuˬ neh naˇ haˬ-euˬ dawˬ-ahˇ Yeˬsuˇ yaw muiˬ paˬ-ehˇ ehˇ k'o˰ nehˬ nya gaˇ aˬ yaw˰ ya mawˇ ngeh , aˬ yaw˰ k'aw˰ heu lo˰-ehˇ tiˬ dawˬ naˇ haˬ-euˬ meh . " Saˬ laˬ-oˇ , Zahˇ dawˬ k'o˰ dawˬ la˰ k'oeˇaˬ geu dawˬ aˬ cawˬ naˆ maˬ tseˇ huiˬ dzehˬ ta . "
41012029	Yeˬsuˇ ehˇ-eu , " Aˬ cawˬ naˆ maˬ tseˇ huiˬ dzehˬ-eu dawˬ-aˬ , heu dawˬ meh . ' Iˇsaˬleˬlaˆ tsawˇ haˬ deuˬ-oˇ , naˇ haˬ-awˬ . Aˬ dui-euˬ Miˬyehˇ pyeu˰-eu Sahˬpaˬ Miˬyehˇ teh˰-ehˇ Sahˬpaˬ meh .
41012030	Nawˬ-euˬ nui ma dawˬ tawˆ lu˰ , nawˬ-euˬ sa˰ laˇ dawˬ tawˆ lu˰ , nawˬ-euˬ nui noeˬ nui duˇ dawˬ tawˆ lu˰ , nawˬ-euˬ g'aˬ dawˬ tawˆ lu˰ , nawˬ-euˬ Miˬyehˇ pyeu˰-eu Sahˬpaˬ Miˬyehˇ-ahˇ gaˬ-awˬ . '
41012031	Aˬ cawˬ naˆ maˬ tseˇ huiˬ dzehˬ-eu nyiˬ dawˬ tiˬ dawˬ-aˬ , heu lo˰-ehˇ meh . ' Nawˬ-euˬ g'awˇ mawˇ-ahˇ gaˬ-eu lo˰-ehˇ , nawˬ-euˬ dawˬ peh jawˇ-eu tsawˇ haˬ-ahˇ gaˬ-awˬ . ' Heu nyiˬ dawˬ naˆ maˬ tseˇ huiˬ dzehˬ-eu zahˇ dawˬ k'o˰ dawˬ maˬ paˇ jaˆ meh . "
41012032	Zahˇ dawˬ k'o˰ dawˬ mehˬ-eu saˬ laˬ k'oeˇ g'aˬ Yeˬsuˇ-ahˇ ehˇ nehˬ-eu , " Nawˇ ehˇ-eu tsaˬ meh saˬ laˬ-oˇ . Sahˬpaˬ Miˬyehˇ teh˰-ehˇ Miˬyehˇ pyeu˰-awˇ , miˬyehˇ nui g'aˬ maˬ jawˇ-a lehˇ ehˇ-eu teu tsaˬ meh .
41012033	Yawˬ ha-euˬ nui ma dawˬ tawˆ lu˰ , sa˰ laˇ dawˬ tawˆ lu˰ , g'aˬ dawˬ tawˆ lu˰ , Miˬyehˇ-ahˇ ya gaˬ-awˇ , yawˬ haˇ yawˬ ha gaˬ-eu lo˰-ehˇ , yawˬ ha dawˬ peh jawˇ-eu tsawˇ haˬ-ahˇ ya gaˬ meh . Miˬyehˇ-ahˇ , jeˬ zaˬ mawˇ lah-ehˇ miˬ dzaˬ-ahˇ dzah puiˆ-awˇ lawˇ nehˬ-eu hawˇ-eu , nui jeˬ damˬ nehˬ-eu naˆ maˬ tseˇ , zahˇ dawˬ k'o˰ dawˬ heu nyiˬ dawˬ-ahˇ naˇ haˬ geu˰-eu muiˬ dzehˬ meh . "
41012034	Tsawˇ haˬ k'oeˇ g'aˬ yaw muiˬ paˬ-ehˇ shaˇ noeˬ-awˇ k'oeˇ lo˰-ehˇ ehˇ gaˇ Yeˬsuˇ ya mawˇ ngeh , heu lo˰-ehˇ ehˇ nehˬ-euˬ meh . " Nawˇ-aˬ , Miˬyehˇ Miˇk'ahˬ-ahˇ yaw k'aˆ-ehˇ maˬ paˇ kaˬ ngaˇ . " K'oeˇ naˇ , tsawˇ haˬ tiˬ g'aˬ-iˬ Yeˬsuˇ-ahˇ tiˬ jeˬ-iˬ maˬ paˇ naˇ haˬ peuˬ ni pyeu˰-iˇ-euˬ meh .
41012035	Yeˬsuˇ Uˬ duˬ tahˬ nymˇ nymˇ ma la˰ k'oeˇ mehˬ nehˬ tsoˆ nehˬ lu˰ ngeh , heu lo˰-ehˇ ehˇ-eu meh . " Ka li-aˬ , Daˬbiˇ-euˬ zaˬ meh lehˇ Zahˇ dawˬ k'o˰ dawˬ mehˬ-eu saˬ laˬ deuˬ aˬ joˆ-ehˇ ehˇ nya ta .
41012036	Daˬbiˇ-ahˇ Muiˬ-eu shawˇ-eu Yaw sahˇ Miˬyehˇ neh bi noeˬ doˆ-awˇ , heu lo˰-ehˇ bi ehˇ-euˬ meh . ' Nawˬ-ahˇ muiˇ-eu tsawˇ haˬ deuˬ-ahˇ , nawˬ-euˬ aˬ kuiˇ pehˬ zaˬ uˬ moˆ , ngaˇ maˬ nyeh˰ uiˬ jiˇ k'oeˇ keuˆ ni , ngaˬ-euˬ aˇ maˇ paw nuiˇ-awˬ lehˇ , ngaˬ-euˬ Sahˬpaˬ kuˇ hawˇ kamˇ-ahˇ , SahˬpaˬMiˬyehˇ ehˇ nehˬ-euˬ meh . '
41012037	Daˬbiˇ-euˬ mawˇ do k'aw˰ , aˬ yaw˰-ahˇ Sahˬ paˬ lehˇ kuˇ-euˬ meh . Toˆ-ehˇ ngeuˇ naˇ , Ka li-aˬ , Daˬbiˇ-euˬ zaˬ aˬ joˆ-ehˇ pyeu˰ nya ta . " Yeˬsuˇ neh mehˬ nehˬ tsoˆ nehˬ-euˬ dawˬ-ahˇ , tsawˇ haˬ aˇ ma˰ ma˰ ma laˬ k'aˬ tiˬ cehˇ naˇ haˬ lu˰-eu meh .
41012038	Aˬ yaw˰ mehˬ-eu tsoˆ-eu la˰ k'oeˇ , heu lo˰-ehˇ ehˇ-eu meh . " Pehˇ k'ahˬ pehˇ mahˇ dm dm-ehˇ cah-awˇ , lehˆ kawˆ doe ni aˬ cawˬ yaw zeu baw nehˬ-eu jeˬ-ahˇ geu˰ maw˰-eu , Zahˇ dawˬ k'o˰ dawˬ mehˬ-eu saˬ laˬ deuˬ-ahˇ yahˇ-awˬ .
41012039	Aˬ yaw˰ ma˰-aˬ , uˬ duˬ tahˬ nymˇ la˰ k'oeˇ hawˇ-eu bawˬ-iˬ g'eh-eu jawˇ duˬ deuˬ-ahˇ , aˬ cawˬ ta˰-ehˇ muiˬ dzehˬ-eu nuiˇ duˬ-ahˇ nuiˇ maw˰-eu meh .
41012040	Miˬ coeˬ miˬ ma deuˬ-euˬ nymˇ-ahˇ aˬ yaw˰ ma˰ nawˬ dzaˬ k'aˆ dzaˬ-awˇ , aˬ cawˬ neh yaw muiˬ ngaˇ lehˇ bi haw-eu g'aˇ duˬ guiˬ lahˬ g'awˬ myahˇ ni shaˇ-eu meh . Doeˇ dui dui-eu k'ehˬ-eu k'aˆ-eu jeˬ-ahˇ aˬ yaw˰ ma˰ ya daˬ teh˰-a . "
41012041	Pyuˇ daˬ dawˆ duˬ-euˬ mehˬ shi Yeˬsuˇ nuiˇ-awˇ , tsawˇ haˬ g'awˬ mya ni pyuˇ daˬ dawˆ laˇ gaˇ haw lu˰-eu meh . Smˇ muiˬ smˇ baw g'awˬ mya g'aˬ laˇ-awˇ , pyuˇ g'awˬ mya ni damˬ-eu meh .
41012042	K'oeˇ naˇ , shaˬ dui dui-eu miˬ coeˬ miˬ ma tiˬ g'aˬ laˇ-awˇ , tiˬ pehˆ poeˬ-eu guiˬ shuiˇ mehˇ byaˆ nyiˬ byaˆ damˬ-euˬ meh .
41012043	K'oeˇ ngeh , aˬ yaw˰-euˬ zaˬ lahˇ deuˬ-ahˇ aˬ yaw˰ kuˇ uiˬ-awˇ , heu lo˰-ehˇ ehˇ nehˬ-euˬ meh . " Ngaˇ naw ma˰-ahˇ maˇ jawˆ ni ehˇ nehˬ nyaˇ . Shaˬ dui dui-eu miˬ coeˬ miˬ ma heu g'aˬ-aˬ , pyuˇ daˬ k'aˇ dawˆ laˇ-euˬ tsawˇ haˬ dawˬ tawˆ lu˰ la˰ k'oeˇ , aˬ cawˬ myaˆ maˬ tseˇ damˬ-euˬ g'aˬ pyeu˰-eu meh .
41012044	Aˬ jeˬ miˇ neh ehˇ naˇ , nui deuˬ-aˬ , g'awˬ mya ni jaˆ-eu la˰ k'oeˇ yuˇ doˆ-awˇ damˬ-euˬ meh . Ehˇ k'aw˰ , aˬ yaw˰-aˬ , shaˬ dui dui-eu la˰ k'oeˇ , aˬ yaw˰ yaw deh˰ deh˰-eu g'aˇ duˬ maˬ dzeˇ ni , k'aˇ ahˇ-eu dawˬ tawˆ lu˰ damˬ jiˇ-euˬ meh . "
41013001	Yeˬsuˇ Uˬ duˬ tahˬ nymˇ nymˇ ma la˰ k'oeˇ neh doˆ le lu˰ ngeh , aˬ yaw˰-euˬ zaˬ lahˇ tiˬ g'aˬ aˬ yaw˰-ahˇ ehˇ-eu , " Saˬ laˬ-oˇ , haw sheˇ . K'aˬ lo heu deuˬ hawˇ-eu nymˇ heu deuˬ aˇ naˆ ni zahˬ leˇ paˬ-ehˇ g'eh-eu nga . "
41013002	Yeˬsuˇ ehˇ-eu , " Huiˬ dui muiˬ dui dui-eu nymˇ heu deuˬ-ahˇ nawˇ ya mawˇ lu˰ nga laˬ . Nymˇ k'aˇ gawˬ taˬ-euˬ k'aˬ lo heu deuˬ tiˬ siˬ-iˬ ma jaˆ ni byaˆ-iˇ jiˇ gaˇ keuˆ teh˰-a . "
41013003	Uˬ duˬ tahˬ nymˇ nymˇ ma-euˬ nui baˬ paw jaˆ-eu Saˬloˬ gawˬ jawˬ-ahˇ Yeˬsuˇ nuiˇ lu˰ ngeh , Beˬtuˆluˆ , Yaˬkoˆ , Yoˇhaˬ , Aˬdehˬleh aˬ ha ma˰ teh˰-ehˇ ciˬ cuˇ ni laˇ-awˇ naˇ haˬ-eu ,
41013004	" K'oeˇ lo˰-ehˇ aˬ myah pyeu˰ laˇ ta lehˇ ehˇ nehˬ la˰ sheˇ . K'oeˇ deuˬ dawˬ tawˆ lu˰ pyeu˰ laˇ-eu aˇ yamˬ keuˆ le-euˬ nga lehˇ , nga ma˰ aˬ jeˬ-ahˇ haw-awˇ ya siˬ nmˇ . "
41013005	Aˬ yaw˰ ma˰-ahˇ Yeˬsuˇ ehˇ nehˬ-eu , " Tsawˇ haˬ tiˬ g'aˬ-iˬ naw ma˰-ahˇ gaˇ ma maˬ bi sheuˬ bahˬ ni yaw gahˇ gahˇ-ehˇ deh˰-awˬ .
41013006	Ngaˬ-euˬ g'aˇ duˬ ngehˬ dah le-euˬ ma lehˇ ehˇ-eu tsawˇ haˬ g'awˬ mya g'aˬ doˆ le-awˇ , ' Ngaˇ a yaw˰ ma ' lehˇ ehˇ-eu la˰ k'oeˇ , tsawˇ haˬ g'awˬ mya ni-ahˇ gaˇ ma sheuˬ bahˬ teh˰-a .
41013007	Dawˬ peh guiˇ deuˆ lu˰-eu teˇ saˇ hawˇ-eu , gaˇ mahˇ kaˬ gaˇ guiˇ deuˆ lu˰-eu gaˇ kawˆ naw ma˰ ya gaˬ ngeh , taˬ tsawˬ guˆ-iˇ . K'oeˇ lo˰-ehˇ g'eh-eu jeˬ yaw beh keu le teh˰-a . Ehˇ k'aw˰ , aˇ saˬ saˬ-eu aˇ yamˬ keuˆ le-euˬ maˬ ngeuˇ-a siˬ .
41013008	Miˇ k'ahˬ tiˬ k'ahˬ tiˇ k'ahˬ guiˇ deuˆ-awˇ , tsawˇ jeuˬ tiˬ jeuˬ tiˇ jeuˬ ceh teh˰-a . Yawˬ gaˇ na lu˰ miˇ luˆ luˆ-awˇ , meh˰-eu shu˰-eu jeˬ keuˆ le teh˰-a . Heu deuˬ dawˬ tawˆ lu˰ , zaˬ baw-eu lehˇ g'eh ngeh uˬ maˆ naˇ dahˬ beh laˇ-euˬ lo˰-ehˇ teh˰-a siˬ .
41013009	" Naw ma˰ yaw gahˇ gahˇ-ehˇ ya deh˰ meh . Naw ma˰-ahˇ aˬ cawˬ pa˰-awˇ , yaˇ k'aˬ daˇ-eu saˇ naˇ-ahˇ tsahˇ g'eh teh˰-a . Uˬ duˬ tahˬ nymˇ la˰ k'oeˇ naw ma˰-ahˇ aˬ cawˬ diˬ teh˰-a . Naw ma˰ ngaˬ-ahˇ jah-eu jeˬ baˬ da neh , sahˬ paˬ sahˬ ma deuˬ mehˬ shi naw ma˰ ya yaw˰ leˇ-awˇ , saˇ kiˇ ya kamˬ teh˰-a .
41013010	Ehˇ k'aw˰ , aˇ saˬ saˬ-eu aˇ nah aˇ yamˬ maˬ keuˆ le mi naˆ-ehˇ , tsawˇ haˬ dawˬ tawˆ lu˰-ahˇ laˬ k'aˬ cehˇ-eu guiˬ lahˬ dawˬ ya mehˬ doe teh˰-a .
41013011	Naw ma˰-ahˇ aˬ cawˬ pa˰-awˇ yaˇ k'aˬ daˇ-eu saˇ naˇ-ahˇ tsahˇ g'eh ngeh , aˬ joˆ-ehˇ ya ngehˬ ya tmˇ-eu gaˇ kawˆ aˇ yamˬ maˬ keuˆ laˇ mi naˆ-ehˇ k'ahˬ taˬ lahˇ . Aˇ yamˬ keuˆ laˇ ngeh , naw ma˰-ahˇ k'aˇ bi ngehˬ-euˬ jeˬ ngehˬ-awˬ . Aˬ jeˬ miˇ neh ehˇ naˇ , naw ma˰ ya ngehˬ-eu dawˬ k'oeˇ-aˬ , naw ma˰-euˬ dawˬ maˬ ngeuˇ-a . Muiˬ-eu shawˇ-eu Yaw sahˇ Miˬyehˇ-euˬ dawˬ meh .
41013012	Mehˇ nmˇ yaw kaˬ tiˬ g'aˬ tiˇ g'aˬ seh˰-eu g'aˇ duˬ aˬ cawˬ-euˬ aˬ la˰ la˰ k'oeˇ a nehˬ teh˰-a . Aˬ da deuˬ k'aw˰ zaˬ deuˬ-ahˇ k'oeˇ lo˰-ehˇ jahˇ nehˬ teh˰-a . Zaˬ deuˬ aˬ da aˬ ma-ahˇ puiˬ-awˇ seh˰ teh˰-a .
41013013	Naw ma˰ ngaˬ-ahˇ jah-eu baˬ da neh , tsawˇ haˬ yawˬ g'aˬ na lu˰ naw ma˰-ahˇ bye teh˰-a . Ehˇ k'aw˰ , aˇ saˬ saˬ ngeh keuˆ ni zi˰-eu tsawˇ haˬ ka k'o˰-eu jeˬ za teh˰-a .
41013014	" ' Guˆ dui dui laˇ paˬ-ehˇ g'eh-eu yaw jaw˰ jeˬ ' k'oeˇ , maˬ bi jaˆ k'mˬ-eu jawˇ duˬ-ahˇ jaˆ laˇ taˬ-euˬ gaˇ naw ma˰ ya mawˇ teh˰-a . " ( Jaˇli˰ gui-eu deuˬ dawˬ heu dawˬ-euˬ dawˬ tsui˰ g'oˆ shaw-awˬ . ) " K'oeˇ ngeh , Yuˇdaˆ miˇ k'ahˬ-ahˇ jawˇ-eu tsawˇ haˬ deuˬ gawˬ jawˬ paw ya cehˆ daˆ meh .
41013015	Nymˇ mˬ k'oeˇ taˆ jawˇ lu˰-eu tsawˇ haˬ , nymˇ la˰ k'oeˇ za˰ uˇ-iˇ-awˇ myawˬ yuˇ doˆ laˬ-iˇ-eu maˬ dah-aˇ .
41013016	Yaˇ ngeh jawˇ-eu tsawˇ haˬ iˇ kahˇ-ahˇ mehˬ tsoeˬ cehˆ laˬ-iˇ-eu maˬ dah-aˇ .
41013017	Aˇ nah aˇ yamˬ k'oeˇ keuˆ le ngeh , aˬ nyiˇ pi lu˰-eu zaˬ miˬ zaˬ deuˬ hawˇ-eu , zaˬ nahˬ aˬ ma deuˬ shaˬ zahˬ na˰ dui dui teh˰-a .
41013018	K'oeˇ lo˰-ehˇ g'eh-eu jeˬ bi keuˆ le-eu aˇ yamˬ k'oeˇ , tsahˬ gaˆ yamˬ-ahˇ maˬ bi tsaˬ laˇ ni , Miˬyehˇ-ahˇ guiˬ lahˬ shaˇ-awˬ .
41013019	Aˬ jeˬ miˇ neh ehˇ naˇ , k'oeˇ ngeh poˆ keuˆ le-eu guˆ-eu gaˆ-eu jeˬ k'oeˇ-aˬ , Miˬyehˇ mˬ beh miˇ beh beh ngeh neh k'aˇ keuˆ le dzeuˇ ya˰-euˬ jeˬ hawˇ-eu , aˬ kaˇ k'aˇ keuˆ le-eu jeˬ dawˬ tawˆ lu˰ naˆ maˬ tseˇ , guˆ dui dui laˇ paˬ-ehˇ g'eh-eu meh .
41013020	Ehˇ k'aw˰ , aˇ nah aˇ yamˬ k'oeˇ Sahˬpaˬ Miˬyehˇ neh laˆ nymˇ taˬ-euˬ meh . Aˬ yaw˰ k'oeˇ lo˰-ehˇ maˬ laˆ nymˇ law nmˇ-aˬ , tsawˇ haˬ tiˬ g'aˬ-iˬ maˬ dzeuˇ-iˇ nya-aˇ . Aˬ yaw˰ neh tseˇ doˆ-euˬ tsawˇ haˬ deuˬ g'aˇ duˬ shaˇ noeˬ-awˇ , aˇ nah aˇ yamˬ k'oeˇ nymˇ le ni aˬ yaw˰ jahˇ-euˬ meh .
41013021	" ' Haw-awˬ . Ka li heu gaˇ jawˇ ngaˇ . K'oeˇ gaˇ jawˇ ngaˇ ' lehˇ , tsawˇ haˬ tiˬ g'aˬ na ehˇ laˇ gaˇ naw ma˰ taˬ jah .
41013022	Ka li jaˬ myaw˰ deuˬ hawˇ-eu , Miˬyehˇ g'aˇ duˬ ngehˬ dah-eu jaˬ myaw˰ deuˬ oe doˆ teh˰-a . Aˬ yaw˰ ma˰ zahˬ leˇ paˬ-ehˇ g'eh-eu jeˬ hawˇ-eu , k'aˆ jehˬ-ehˇ g'eh-eu jeˬ jahˇ mehˬ-eu la˰ k'oeˇ , g'eh nya naˇ , Miˬyehˇ neh tseˇ doˆ-euˬ tsawˇ haˬ deuˬ-ahˇ k'aw˰ , mehˇ shuiˇ shuiˇ tawˆ-awˇ gaˇ ma sheuˬ bahˬ g'eh teh˰-a .
41013023	Yaw gahˇ gahˇ-ehˇ deh˰-awˬ . Aˇ yamˬ maˬ keuˆ le mi naˆ-ehˇ yawˬ jeˬ na lu˰ naw ma˰-ahˇ ngaˇ ehˇ nehˬ taˬ-eu ma .
41013024	Guˆ-eu gaˆ-eu aˇ nah aˇ yamˬ k'oeˇ dzeuˇ-iˇ ngeh jawˇ , nahˇ ma zahˇ tsui ni pyeu˰-iˇ-awˇ , ba la yaw sheh˰ maˬ paˇ bya-ehˇ ,
41013025	aˬ guiˇ deuˬ mˬ k'oeˇ taˆ neh ga ka le-awˇ , mˬ k'oeˇ taˆ-euˬ baoˬ dawˬ tawˆ lu˰ nyeh laˇ yaˇ laˇ jiˇ teh˰-a .
41013026	K'oeˇ naˇ , Tsawˇhaˬ-euˬ Zaˬ maˇ mˬ dmˇ dziˬ-awˇ , baoˬ yaw sheh˰ k'ahˬ sehˇ tiˬ byah ni oe gaˇ ya mawˇ teh˰-a .
41013027	Aˬ yaw˰-euˬ mˬ taˆ g'aˬ k'ehˇ deuˬ-ahˇ miˇ ma oeˬ coeˇ oeˬ pyawˬ-ahˇ aˬ yaw˰ pyehˬ g'eh-awˇ , mˬ dzeˇ miˇ dzeˇ k'oeˇ dzeˇ heu dzeˇ doˆ ni jawˇ lu˰-eu , Miˬyehˇ neh tseˇ doˆ-euˬ tsawˇ haˬ deuˬ bi sheuˬ uiˬ la˰ teh˰-a .
41013028	siˬ guˬ aˇ bawˇ-ahˇ haw-awˇ yamˬ law to˰-awˬ . La˰ myaˆ myaˆ laˇ-awˇ , baw nmˬ nmˬ laˇ naˇ , jawˇ la doˆ le meh lehˇ naw ma˰ siˬ nya meh .
41013029	K'oeˇ lo˰-ehˇ duˇ ni , gaˇ kawˆ k'oeˇ deuˬ pyeu˰ laˇ lu˰ gaˇ naw ma˰ ya mawˇ ngeh , miˇ tsaˬ heu aˇ saˬ saˬ-eu aˇ yamˬ keuˆ le lu˰-eu naw ma˰ siˬ nya-awˬ .
41013030	Nymˬ-mˇ deh˰ lu˰-eu tsawˇ haˬ heu deuˬ maˬ shiˇ jiˇ mi naˆ-ehˇ , k'oeˇ deuˬ dawˬ tawˆ lu˰ pyeu˰ laˇ teh˰-a lehˇ , naw ma˰-ahˇ ngaˇ maˇ jawˆ ni ehˇ-eu ma .
41013031	Mˬ hawˇ-eu miˇ maˬ jaˆ coeˇ-ehˇ byoˆ-iˇ teh˰-a . Ehˇ k'aw˰ , ngaˬ-euˬ dawˬ tiˬ jawˇ-iˬ maˬ byoˆ-iˇ-aˇ .
41013032	" Aˇ nah aˇ yamˬ k'oeˇ aˬ geu ngeh keuˆ le-eu tsawˇ haˬ tiˬ g'aˬ-iˬ maˬ siˬ nya-a . Mˬ taˆ g'aˬ k'ehˇ deuˬ maˬ ehˇ , Zaˬ maˇ maˬ ehˇ , maˬ siˬ nya-a . Aˬda Miˬyehˇ tiˬ g'aˬ teh˰-ehˇ siˬ nya-eu meh .
41013033	Aˇ yamˬ k'oeˇ aˬ geu ngeh keuˆ le-eu naw ma˰ maˬ siˬ nya-eu miˇ neh , yaw gahˇ gahˇ-ehˇ deh˰-awˇ , yaw beuˇ beuˇ-ehˇ jawˇ-awˬ .
41013034	Gaˇ kawˆ k'oeˇ-aˬ , tsawˇ haˬ tiˬ g'aˬ aˬ yaw˰-euˬ zaˬ k'aˆ deuˬ-ahˇ gaˇ biˇ nehˬ ya˰-awˇ gaˇ ma doˆ-iˇ gaˇ duˇ teh˰-a . Zaˬ k'aˆ aˬ yaw˰ g'aˬ yaw˰-ahˇ gaˇ bi˰ ya˰-awˇ , laˇ g'oˆ-ahˇ lo˰-eu g'aˬ-ahˇ yaw beuˇ beuˇ-ehˇ lo˰-eu g'aˇ duˬ mehˬ nehˬ ya˰-awˇ doˆ-iˇ-euˬ meh .
41013035	Nymˇ sahˇ g'aˬ g'o˰ laˇ-eu aˇ yamˬ naw ma˰ maˬ siˬ nya-eu miˇ neh , noeˬ gahˇ-awˇ jawˇ-awˬ . Uˬ ci˰ uˬ taw paw maˬ siˬ . Sehˇ g'ahˇ ceh laˇ ngeh maˬ siˬ .
41013036	Naw ma˰ maˬ noeˬ gahˇ naˇ , aˬ yaw˰ ja pyuˬ ni g'o˰ keuˆ le ngeh , naw ma˰ yu˰ k'aˆ lu˰ gaˇ zaˬ leˇ teh˰-a .
41013037	Ngaˇ naw ma˰-ahˇ ehˇ-eu heu , tsawˇ haˬ dawˬ tawˆ lu˰-ahˇ ehˇ-eu ma . Yaw beuˇ beuˇ-ehˇ jawˇ-awˬ . "
41014001	Baˬ saˬ kaˬ Bawˬ-iˬ hawˇ-eu Dehˬ tseˬ maˬ dawˆ-euˬ Kaˬ muˇ dzaˬ-eu Bawˬ-iˬ g'eh-eu aˇ yamˬ keuˆ le-eu nyiˬ nah dzeˇ-eu teh˰ meh . Piˇ ma aˬ yui˰ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ-aˬ , Yeˬsuˇ-ahˇ ciˬ cuˇ ni nyeh˰ k'oeˬ-awˇ seh˰-eu g'aˇ duˬ nawˬ jawˬ lu˰-eu meh .
41014002	" Bawˬ-iˬ g'eh lu˰ ngeh aˬ dui ma˰ aˬ yaw˰-ahˇ maˬ nyeh˰ nya nga siˬ . K'oeˇ lo˰-ehˇ jahˇ naˇ , miˇ k'ahˬ zaˬ luiˬ g'a laˇ gaˇ ya yahˇ nga " lehˇ , aˬ yaw˰ ma˰ ehˇ-eu meh .
41014003	Beˬtaˬniˇ pu-ahˇ jawˇ-eu Siˇmoˬ lehˇ myahˇ-euˬ coiˬ doi tiˬ g'aˬ-euˬ nymˇ-ahˇ Yeˬsuˇ jawˇ lu˰-eu meh . Aˬ yaw˰ hawˬ dzaˬ lu˰ ngeh , zaˬ miˬ zaˬ tiˬ g'aˬ aˇ poeˬ k'aˆ dui dui-eu tsiˇ yaw saw jeˬ shehˆ ahˇ taˬ-euˬ lo pyuˇ maˇ tsa˰ ciˬ la˰-awˇ , maˇ tsa˰ deh paˆ-awˇ , Yeˬsuˇ-euˬ uˬ duˬ-ahˇ tsiˇ yaw saw jeˬ shehˆ daˆ nehˬ-euˬ meh .
41014004	K'oeˇ gaˇ jawˇ-eu tsawˇ haˬ tiˬ paˆ na deuˬ maˬ jawˇ tehˬ coeˇ-ehˇ ehˇ-eu , " Aˬ jeˬ g'eh-eu lehˇ tsiˇ yaw saw teu , gaˇ dahˇ maˬ tsoeˬ gaˇ zmˬ dzeh niˇ g'a-eu nga .
41014005	Ahˬ law nmˇ-aˬ , k'aˇ teˬ-eu pyuˇ mehˇ byaˆ smˬ yaˇ byaˆ za teh˰-a tawˇ . Pyuˇ k'oeˇ yuˇ-awˇ shaˬ zaˬ zahˬ zaˬ-ahˇ biˇ nehˬ law nmˇ-aˬ , aˇ naˆ ni gaˇ dahˇ tsoeˬ nmˇ " lehˇ , aˬ yaw˰ ma˰ yaw kaˬ ja ja-ehˇ zaˬ miˬ zaˬ k'oeˇ g'aˬ-ahˇ yaw k'aˆ-ehˇ ehˇ doeˇ-eu meh .
41014006	Yeˬsuˇ ehˇ-eu , " Zaˬ miˬ zaˬ heu g'aˬ-ahˇ tiˬ jeˬ-iˬ taˬ paˇ ehˇ . Aˬ jeˬ miˇ neh naw ma˰ aˬ yaw˰-ahˇ ehˇ doeˇ te . Aˬ yaw˰-aˬ , ngaˬ-euˬ g'aˇ duˬ muiˬ dui dui-eu jeˬ mˇ-euˬ meh .
41014007	Shaˬ zaˬ zahˬ zaˬ deuˬ naw ma˰ nehˬ-ehˇ aˬ myah lu˰ jawˇ-awˇ , naw ma˰ k'aˇ caw ba nehˬ maw˰ ngeh caw ba nehˬ nya teh˰-a . Ehˇ k'aw˰ , ngaˇ-aˬ , naw ma˰ nehˬ-ehˇ aˬ myah lu˰ jawˇ-eu maˬ ngeuˇ .
41014008	Zaˬ miˬ zaˬ heu g'aˬ aˬ yaw˰ k'aˇ g'eh nya-eu lo˰-ehˇ mˇ-euˬ meh . Ngaˬ-ahˇ ba˰ pahˬ-eu aˇ yamˬ maˬ keuˆ laˇ mi naˆ-ehˇ , ngaˬ-euˬ g'awˇ mawˇ-ahˇ tsiˇ yaw saw jeˬ shehˆ daˆ-awˇ , ba˰ pahˬ-eu g'aˇ duˬ laˆ saˆ nehˬ la˰-euˬ meh .
41014009	Miˇ tsaˬ tahˬ k'awˇ heu doe ni , Laˬ k'aˬ cehˇ-eu Guiˬ lahˬ dawˬ heu k'aˇ mehˬ keuˆ gaˇ , zaˬ miˬ zaˬ heu g'aˬ neh mˇ-euˬ gaˇ kawˆ heu ja-awˇ , aˬ yaw˰-ahˇ noeˬ keuˆ teh˰-a lehˇ , naw ma˰-ahˇngaˇ maˇ jawˆ ni ehˇ-eu ma . "
41014010	K'oeˇ naˇ , zaˬ lahˇ tseˇ nyi˰ g'aˬ la˰ k'oeˇ ahˇ-eu Yuˇdaˆ Iˇsaˬgaˬliˬoˆ lehˇ kuˇ-eu g'aˬ , Yeˬsuˇ-ahˇ ahˬ dzaˬ-eu g'aˇ duˬ , piˇ ma aˬ yui˰ deuˬ jawˇ gaˇ le-euˬ meh .
41014011	Aˬ yaw˰ ehˇ gaˇ piˇ ma aˬ yui˰ deuˬ laˬ k'aˬ cehˇ dui dui-awˇ , aˬ yaw˰-ahˇ pyuˇ bi˰-eu g'aˇ duˬ saˇ jaˇ dzaˬ-euˬ meh . K'oeˇ naˇ , Yeˬsuˇ-ahˇ aˬ yaw˰ ma˰-euˬ aˬ la˰ la˰ k'oeˇ a nehˬ-eu g'aˇ duˬ aˬ myah yeh˰ laˇ nga lehˇ , Yuˇdaˆ jawˬ lu˰-eu meh .
41014012	Dehˬ tseˬ maˬ ahˇ-eu Kaˬ muˇ dzaˬ-eu Bawˬ-iˬ g'eh dahˬ beh ngeh nah pyeu˰-eu , Baˬsaˬkaˬ dzaˬ byawˇ g'aˇ duˬ yawˇ seh˰-eu aˇ nah k'oeˇ nah-ahˇ , zaˬ lahˇ deuˬ Yeˬsuˇ-ahˇ naˇ haˬ-eu , " Nawˇ nga ma˰-ahˇ Baˬsaˬkaˬ dzaˬ byawˇ aˬ gaˇ bi lehˬ hmˬ maw˰-eu nya . "
41014013	K'oeˇ ngeh , zaˬ lahˇ nyiˬ g'aˬ-ahˇ Yeˬsuˇ heu lo˰-ehˇ mehˬ nehˬ-awˇ k'ehˇ g'eh-euˬ meh . " Naw nya˰ meuˬ-ahˇ iˇ-awˬ . Iˇ cu˰ mui deuˇ oeˬ lahˬ ba˰ lu˰-eu tsawˇ haˬ tiˬ g'aˬ ya tahˬ pu˰ teh˰-a . Aˬ yaw˰-euˬ mehˬ nah naw nya˰ caw teh g'eh-awˬ .
41014014	Aˬ yaw˰ aˬ geu nymˇ-ahˇ uˇ-iˇ-eu maˬ kaˬ , nymˇ sahˇ g'aˬ-ahˇ ' Saˬ laˬ nyaˇ-eu aˬ yaw˰ hawˇ-eu aˬ yaw˰-euˬ zaˬ lahˇ deuˬ Baˬsaˬkaˬ dzaˬ byawˇ dzaˬ-eu g'aˇ duˬ aˇ lawˆ aˬ geu gaˇ jaˆ ta jeˇ ' lehˇ naˇ haˬ-awˬ .
41014015	K'oeˇ ngeh , nymˇ la˰ taˆ tiˆ-ahˇ laˆ saˆ taˬ-euˬ aˇ lawˆ lawˆ ma tiˬ lawˆ , naw nya˰-ahˇ aˬ yaw˰ mehˬ nehˬ la˰ teh˰-a . Aˬ dui ma˰ g'aˇ duˬ yawˬ jeˬ na lu˰ k'oeˇ gaˇ lehˬ hmˬ taˬ-awˬ . "
41014016	Zaˬ lahˇ k'oeˇ nyi g'aˬ doˆ-iˇ-awˇ meuˬ-ahˇ iˇ ngeh , yawˬ jeˬ na lu˰ Yeˬsuˇ neh ehˇ nehˬ-euˬ lo˰-ehˇ jaˆ gaˇ ya mawˇ-awˇ , Baˬsaˬkaˬ dzaˬ byawˇ lehˬ hmˬ laˆ dawˆ-euˬ meh .
41014017	Uˬ ci˰ ci˰ le ngeh , Yeˬsuˇ zaˬ lahˇ tseˇ nyi˰ g'aˬ sheuˬ-awˇ oe-euˬ meh .
41014018	Aˬ yaw˰ ma˰ hawˬ jeh-ahˇ jawˬ leˇ-awˇ dzaˬ lu˰ ngeh , Yeˬsuˇ ehˇ-eu , " Naw ma˰ la˰ k'oeˇ tiˬ g'aˬ ngaˬ-ahˇ ahˬ dzaˬ teh˰-a . Ngaˬ nehˬ-ehˇ tiˬ gaˇ dzaˬ lu˰-eu g'aˬ ngaˬ-ahˇ ahˬ dzaˬ teh˰-a lehˇ , ngaˇ maˇ maˇ ni ehˇ-eu ma . "
41014019	Zaˬ lahˇ deuˬ dawˬ k'oeˇ dawˬ-ahˇ nui ma maˬ saˇ-ehˇ , " Ngaˬ-ahˇ ehˇ te loˇ " lehˇ , tiˬ g'aˬ saˇ-iˬ tiˬ g'aˬ aˬ yaw˰-ahˇ naˇ haˬ-eu meh .
41014020	Yeˬsuˇ ehˇ-eu , " Naw ma˰ tseˇ nyi˰ g'aˬ la˰ k'oeˇ tiˬ g'aˬ meh . Ngaˬ nehˬ-ehˇ g'awˬ nyoeˇ k'mˬ maˬ ta˰-eu g'aˬ meh .
41014021	Tsawˇhaˬ-euˬ Zaˬmaˇ-aˬ , Jaˇli˰ la˰ k'oeˇ ehˇ taˬ-euˬ lo˰-ehˇ ya shiˇ teh˰-a . Ehˇ k'aw˰ , Tsawˇhaˬ-euˬ Zaˬmaˇ-ahˇ ahˬ dzaˬ-eu k'oeˇ g'aˬ ya noeˬ shaˬ dui dui teh˰-a . Aˬ yaw˰ maˬ deh˰ le-euˬ law nmˇ-aˬ , aˬ yaw˰ g'aˇ duˬ muiˬ dzehˬ teh˰-a . "
41014022	Aˬ yaw˰ ma˰ ci˰ hawˬ dzaˬ lu˰ ngeh , Yeˬsuˇ kaˬ muˇ yuˇ-awˇ , Miˬyehˇ-euˬ guiˬ lahˬ-ahˇ ja ceuˬ-euˬ meh . K'oeˇ naˇ , kaˬ muˇ k'oeˇ ngawˬ pyehˬ-awˇ , zaˬ lahˇ deuˬ-ahˇ biˇ nehˬ-awˇ ehˇ-eu , " Yuˇ dzaˬ-awˬ . Heu-aˬ , ngaˬ-euˬ g'awˇ mawˇ ma . "
41014023	K'oeˇ naˇ , aˬ yaw˰ k'mˬ maˬ ciˬ-awˇ , Miˬyehˇ-euˬ guiˬ lahˬ-ahˇ ja ceuˬ-euˬ meh . K'mˬ maˬ k'oeˇ aˬ yaw˰ ma˰-ahˇ ciˬ nehˬ-awˇ , aˬ yaw˰ ma˰ dawˇ-euˬ meh .
41014024	Yeˬsuˇ ehˇ-eu , " Heu-aˬ , tsawˇ haˬ g'awˬ mya ni g'aˇ duˬ yoeˇ le-euˬ , Miˬyehˇ-euˬ dawˬ ma saˇ jaˇ-ahˇ ta˰-eu ngaˬ-euˬ shiˬ ma .
41014025	Miˬyehˇ Miˇk'ahˬ la˰ k'oeˇ aˬ ga˰ dzaˇ uiˇ yaw shui˰-ahˇ ngaˇ ya dawˇ-eu aˇ nah maˬ keuˆ laˇ k'oeˇ keuˆ ni , aˬ ga˰ dzaˇ uiˇ heu ngaˇ maˬ paˇ dawˇ ma lehˇ , naw ma˰-ahˇ ngaˇ ehˇ-eu ma . "
41014026	K'oeˇ naˇ , ja ceuˬ-eu caˇ dawˬ tiˬ bymˇ aˬ yaw˰ ma˰ caˇ-awˇ , Saˬloˬ gawˬ jawˬ-ahˇ le-euˬ meh .
41014027	K'oeˇ naˇ , aˬ yaw˰ ma˰-ahˇ Yeˬsuˇ heu lo˰-ehˇ ehˇ nehˬ-euˬ meh . " Naw ma˰ dawˬ tawˆ lu˰ ngaˬ-ahˇ byehˇ dzeh-awˇ cehˆ teh˰-a . Aˬ jeˬ miˇ neh ehˇ naˇ , ' Yawˇ bo-eu yaw sahˇ-ahˇ Miˬyehˇ seh˰-awˇ , yawˇ yawˇ ma˰ cehˆ byaˆ jiˇ teh˰-a ' lehˇ , Jaˇli˰ la˰ k'oeˇ ehˇ taˬ-euˬ meh .
41014028	Ehˇ k'aw˰ , Miˬyehˇ ngaˬ-ahˇ paˇ bi g'o˰ deh˰ laˇ g'aˬ ngeh , naw ma˰-euˬ mehˬ hu Gaˬliˬlehˇ miˇ k'ahˬ-ahˇ ngaˇ iˇ tawˬ ma . "
41014029	Beˬtuˆluˆ ehˇ-eu , " Aˬ cawˬ nawˬ-ahˇ byehˇ dzeh-awˇ cehˆ jiˇ k'aw˰ , ngaˇ nawˬ-ahˇ maˬ byehˇ dzeh . "
41014030	Yeˬsuˇ Beˬtuˆluˆ-ahˇ ehˇ nehˬ-eu , " Nymˇ ci˰ ya poeˇ nyiˬ tahˬ maˬ doeˇ laˇ mi naˆ-ehˇ , nawˇ ngaˬ-ahˇ maˬ siˬ lehˇ smˬ poˆ keuˆ ni pyehˇ teh˰-a lehˇ , ngaˇ nawˬ-ahˇ maˇ jawˆ ni ehˇ-eu ma . "
41014031	Beˬtuˆluˆ ui cuiˆ teˇ k'aˆ jeˬ-ehˇ ehˇ-eu , " Ngaˇ nawˬ-nehˬ-ehˇ ya shiˇ paˬ-ehˇ tsaˬ laˇ k'aw˰ , nawˬ-ahˇ ngaˇ maˬ siˬ lehˇ maˬ ehˇ . " K'oeˇ ngeh , zaˬ lahˇ dawˬ tawˆ lu˰ k'aw˰ , k'oeˇ lo˰-ehˇ ehˇ-eu meh .
41014032	Geˬseˬmaˬniˇ lehˇ kuˇ-eu jawˇ duˬ-ahˇ aˬ yaw˰ ma˰ oe keuˆ-euˬ meh . Zaˬ lahˇ deuˬ-ahˇ Yeˬsuˇ ehˇ nehˬ-eu , " Heu gaˇ nuiˇ-awˇ ngaˇ guiˬ lahˬ shaˇ gaˇ dawˬ tawˬ-awˬ . "
41014033	Beˬtuˆluˆ , Yaˬkoˆ , Yoˇhaˬ , aˬ ha smˇ g'aˬ-ahˇ aˬ yaw˰ sheuˬ g'eh-euˬ meh . Aˬ yaw˰ noeˬ shaˬ dui dui-awˇ , nui ma la˰ k'oeˇ shaˬ zahˬ mˇ dui dui lu˰-eu meh .
41014034	Aˬ ha smˇ g'aˬ-ahˇ aˬ yaw˰ ehˇ nehˬ-eu , " Ngaˬ-euˬ nui ma la˰ k'oeˇ shaˬ zahˬ mˇ-eu shiˇ taw tehˬ ni miˇ-a . Heu gaˇ jawˇ-awˇ lo˰ tawˬ-awˬ . "
41014035	Aˬ yaw˰ mehˬ hu paw heu myaˆ to˰ iˇ jiˆ-awˇ , miˇ tsa awˆ byaˆ-awˇ , shaˬ zahˬ na˰ dui dui-eu aˇ yamˬ k'oeˇ aˬ yaw˰-ahˇ bi dzeuˇ-iˇ nya naˇ bi dzeuˇ-iˇ la˰-eu g'aˇ duˬ guiˬ lahˬ shaˇ-euˬ meh .
41014036	" Aˬda-oˇ . Ngaˬ Da-oˇ . Nawˇ maˬ mˇ nya-eu tiˬ jeˬ-iˬ maˬ jaˆ-a . Shaˬ zahˬ na˰ dui dui-eu k'mˬ maˬ heu k'mˬ-ahˇ bi dzeuˇ-iˇ la˰ . Ehˇ k'aw˰ , ngaˬ-euˬ nui noeˬ taˬ bi pyeu˰ la˰ . Nawˬ-euˬ nui noeˬ bi pyeu˰-awˬ . "
41014037	K'oeˇ naˇ , zaˬ lahˇ k'oeˇ smˇ g'aˬ jawˇ gaˇ aˬ yaw˰ g'o˰ le ngeh , yu˰ k'aˆ jiˇ taˬ-euˬ gaˇ ya mawˇ-euˬ meh . Beˬtuˆluˆ-ahˇ aˬ yaw˰ ehˇ nehˬ-eu , " Siˇmoˬ-oˇ . Nawˇ yu˰ k'aˆ teˬ loˇ . Naˬ liˬ tiˬ la˰ teh˰-ehˇ k'aw˰ maˬ yu˰ ni maˬ dawˬ keuˆ coeˇ nya loˇ . "
41014038	K'oeˇ naˇ , aˬ yaw˰ ma˰-ahˇ aˬ yaw˰ ehˇ nehˬ-eu , " Muˇ juˇ juˇ-eu mehˬ nah naw ma˰ maˬ ya caw teh-iˇ ni , guiˬ lahˬ shaˇ-awˇ yaw beuˇ beuˇ-ehˇ jawˇ-awˬ . Nui ma keuˆ k'aw˰ , g'awˇ mawˇ g'aˬ baˬ meh . "
41014039	Aˬ yaw˰ tiˬ poˆ paˇ iˇ-awˇ , yaw beh poˆ k'aˇ shaˇ-euˬ lo˰-ehˇ guiˬ lahˬ paˇ shaˇ-euˬ meh .
41014040	Zaˬ lahˇ deuˬ jawˇ gaˇ aˬ yaw˰ paˇ g'o˰ le ngeh , yu˰ yoeˇ dui dui-eu miˇ neh yu˰ k'aˆ jiˇ taˬ-euˬ gaˇ ya mawˇ-euˬ meh . Aˬ yaw˰ ma˰ aˬ yaw˰-ahˇ ehˇ k'o˰ nehˬ tsaˬ maˬ siˬ-a .
41014041	Aˬ yaw˰ smˬ poˆ tiˬ poˆ paˇ g'o˰ le ngeh , aˬ yaw˰ ma˰-ahˇ heu lo˰-ehˇ ehˇ nehˬ-euˬ meh . " Naw ma˰ nymˬ-mˇ keuˆ ni yu˰ k'aˆ-awˇ g'aˬ naˬ naˬ lu˰ te siˬ loˇ . G'aˬ-aˇ . Aˇ yamˬ keuˆ laˇ-euˬ ngaˇ . Haw-awˬ . Tsawˇhaˬ-euˬ Zaˬmaˇ-ahˇ iˬ baˇ zaˬ deuˬ-euˬ aˬ la˰ la˰ k'oeˇ a nehˬ shaw-iˬ meh .
41014042	Tuˇ-awˬ . Iˇ kaˇ-euˇ . Haw sheˇ . Ngaˬ-ahˇ ahˬ dzaˬ-eu lehˇ g'eh-eu g'aˬ heu gaˇ oe keuˆ taˬ-euˬ ngaˇ . "
41014043	Yeˬsuˇ dawˬ ngehˬ g'aˬ-eu maˬ dah ni , zaˬ lahˇ tseˇ nyi˰ g'aˬ la˰ k'oeˇ ahˇ-eu Yuˇdaˆ lehˇ myahˇ-euˬ g'aˬ ja pyuˬ ni oe keuˆ-euˬ meh . Mi cehˇ hawˇ-eu daˇ kawˬ ba˰ lu˰-eu tsawˇ haˬ aˇ ma˰ ma˰ ma tiˬ ma˰ aˬ yaw˰ nehˬ-ehˇ oe-euˬ meh . Piˇ ma aˬ yui˰ deuˬ , Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu , tsawˇ mawˬ tsawˇ k'aˆ deuˬ neh aˬ yaw˰ ma˰-ahˇ k'ehˇ g'eh le˰-euˬ meh .
41014044	Yeˬsuˇ-ahˇ ahˬ dzaˬ-euˬ k'oeˇ g'aˬ tsawˇ haˬ k'oeˇ ma˰-ahˇ heu lo˰-ehˇ ehˇ nehˬ taˬ-euˬ meh . " Ngaˇ mehˬ cuˇ cuˇ nehˬ-eu g'aˬ-aˬ , naw ma˰ poˆ lu˰-eu k'oeˇ g'aˬ meh de . Aˬ yaw˰-ahˇ nyeh˰-awˇ , yaw muiˬ paˬ-ehˇ bi lo˰-awˇ tsahˇ g'eh-awˬ . "
41014045	Yuˇdaˆ oe keuˆ-euˬ nehˬ-ehˇ , Yeˬsuˇ jawˇ gaˇ iˇ-awˇ , " Saˬ laˬ-oˇ " lehˇ ehˇ-awˇ mehˬ cuˇ cuˇ nehˬ-euˬ meh .
41014046	K'oeˇ ngeh , aˬ yaw˰ ma˰ Yeˬsuˇ-ahˇ nyeh˰-awˇ , zi˰ dah ni daw˰ tehˬ taˬ-euˬ meh .
41014047	Ehˇ k'aw˰ , k'oeˇ gaˇ yaw˰ lu˰-eu tsawˇ haˬ tiˬ g'aˬ mi cehˇ g'awˇ doˆ-awˇ , Piˇ ma Yaw huiˬ g'aˬ-euˬ zaˬ k'aˆ-ahˇ coeˇ-awˇ , naˬ pa˰ coeˇ tsehˆ dzeh-euˬ meh .
41014048	K'oeˇ ngeh , aˬ yaw˰ ma˰-ahˇ Yeˬsuˇ heu lo˰-ehˇ ehˇ nehˬ-euˬ meh . " Smˇ k'oeˬ tahˇ joe-ahˇ nyeh˰-eu lo˰-ehˇ , mi cehˇ hawˇ-eu daˇ kawˬ ba˰-awˇ ngaˬ-ahˇ ya nyeh˰ le ta loˇ .
41014049	Aˬ yaw˰ nah yaw˰ Uˬ duˬ tahˬ nymˇ nymˇ ma-ahˇ mehˬ-eu tsoˆ-eu la˰ k'oeˇ , naw ma˰ nehˬ-ehˇ ngaˇ jawˇ lu˰ k'aw˰ , naw ma˰ ngaˬ-ahˇ maˬ nyeh˰ le-a . Ehˇ k'aw˰ , Jaˇli˰ la˰ k'oeˇ ehˇ taˬ-euˬ jeˬ ya bi byah laˇ teh˰-a . "
41014050	K'oeˇ ngeh , zaˬ lahˇ dawˬ tawˆ lu˰ aˬ yaw˰-ahˇ byehˇ dzeh ya˰-awˇ cehˆ jiˇ-euˬ meh .
41014051	Zaˬ guˬ tiˬ g'aˬ shawˇ jehˆ ni g'eh-eu saˬ paˇ neh za˰ taˬ-euˬ aˇ bui tiˬ kahˇ tsahˇ lahˇ-awˇ , Yeˬsuˇ mehˬ nah caw teh lu˰-eu meh .
41014052	Aˬ yaw˰ ma˰ aˬ yaw˰-ahˇ nyeh˰-eu lehˇ g'eh-euˬ meh . Ehˇ k'aw˰ , aˬ yaw˰ aˇ bui k'oeˇ kahˇ teuˆ lehˆ ya˰-awˇ , neˇ myawˆ ni cehˆ dzeuˇ-euˬ meh .
41014053	K'oeˇ naˇ , piˇ ma aˬ yui˰ deuˬ , tsawˇ mawˬ tsawˇ k'aˆ deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ deuˬ dawˬ tawˆ lu˰ uiˬ leˇ jiˇ-awˇ jawˇ-eu , Piˇ ma Yaw huiˬ g'aˬ-euˬ nymˇ-ahˇ , Yeˬsuˇ-ahˇ sheuˬ g'eh-euˬ meh .
41014054	Beˬtuˆluˆ-aˬ , naˇ k'ah paw ui cuiˆ gaˇ mahˇ kaˬ gaˇ cah-awˇ , Piˇ ma Yaw huiˬ g'aˬ-euˬ nymˇ-ahˇ gawˬ lahˇ taˬ-euˬ la˰ k'oeˇ paw keuˆ ni caw teh keuˆ g'eh-euˬ meh . K'oeˇ gaˇ lo˰-eu yehˇ deuˬ nehˬ-ehˇ aˬ yaw˰ ga dzuˇ-iˇ-awˇ , miˬ dzaˬ lmˇ lmˇ-ehˇ jawˇ-euˬ meh .
41014055	Piˇ ma aˬ yui˰ deuˬ hawˇ-eu Ba˰ dzah aˇ muˇ muˇ lah-ehˇ ga uiˬ-awˇ , Yeˬsuˇ-ahˇ yaw lehˬ poˆ doˆ-awˇ seh˰-eu lehˇ leh jeh k'aw˰ , yaw lehˬ tiˬ jeˬ-iˬ maˬ poˆ doˆ nya-a .
41014056	Tsawˇ haˬ g'awˬ mya g'aˬ Yeˬsuˇ gaˇ kawˆ jaˬ myaw˰ myaw˰-eu la˰ k'oeˇ saˇ kiˇ kamˬ k'aw˰ , tiˬ g'aˬ ehˇ-euˬ tiˬ jeˬ beu beu-ehˇ , yaw duˬ maˬ laˆ baw nya-a .
41014057	K'oeˇ ngeh , tsawˇ haˬ tiˬ deuˬ tuˇ laˇ-awˇ , Yeˬsuˇ-euˬ gaˇ kawˆ jaˬ myaw˰ myaw˰-awˇ heu lo˰-ehˇ ehˇ-eu meh .
41014058	" ' Tsawˇ haˬ zaˬ neh tsoˆ-euˬ Uˬ duˬ tahˬ nymˇ nymˇ ma heu nymˇ-ahˇ ngaˇ deh pyaˆ dzeh jiˇ-awˇ , smˬ nah la˰ k'oeˇ tsawˇ haˬ zaˬ neh maˬ tsoˆ-euˬ Uˬ duˬ tahˬ nymˇ nymˇ ma ngaˇ paˇ tsoˆ k'o˰ ma ' lehˇ , tsawˇ haˬ teu g'aˬ ehˇ-eu nga ma˰ gaˬ duˬ taˬ-euˬ ma . "
41014059	Tsawˇ haˬ k'oeˇ deuˬ k'aw˰ , aˬ yaw˰ ma˰ ehˇ-eu gaˇ kawˆ k'oeˇ tiˬ g'aˬ tiˇ g'aˬ duˇ leˇ ni maˬ ehˇ tsaˬ nya-a .
41014060	K'oeˇ ngeh , aˬ yaw˰ ma˰ dawˬ tawˆ lu˰ mehˬ shi Piˇ ma Yaw huiˬ g'aˬ tuˇ laˇ-awˇ , Yeˬsuˇ-ahˇ ehˇ-eu , " Tsawˇ haˬ heu deuˬ nawˬ-euˬ yaw lehˬ dzawˇ gaˇ nawˇ ehˇ k'o˰ nehˬ-eu dawˬ maˬ jaˆ loˇ . "
41014061	Ehˇ k'aw˰ , Yeˬsuˇ dawˬ maˬ tmˇ-ehˇ ciˬ cuˇ ni jawˇ-euˬ meh . Piˇ ma Yaw huiˬ g'aˬ Yeˬsuˇ-ahˇ tiˬ poˆ paˇ naˇ haˬ-eu , " Guiˬ lahˬ huiˬ-eu Miˬyehˇ-euˬ Zaˬmaˇ pyeu˰-eu Ka li lehˇ ehˇ-eu k'oeˇ g'aˬ nawˇ ma loˇ . "
41014062	Yeˬsuˇ ehˇ-eu , " Ngeuˇ ma . Tsawˇhaˬ-euˬ Zaˬmaˇ-aˬ , Baoˬ huiˬ-eu Miˬyehˇ-euˬ aˇ maˇ paw nuiˇ lu˰ gaˇ maˬ ehˇ , mˬ dmˇ dziˬ-awˇ za˰ ka le gaˇ maˬ ehˇ , naw ma˰ yawˬ g'aˬ na lu˰ ya mawˇ teh˰-a . "
41014063	K'oeˇ ngeh poˆ jawˇ , Piˇ ma Yaw huiˬ g'aˬ yawˬ ha-euˬ pehˇ k'ahˬ pehˇ mahˇ g'eu paˆ-awˇ ehˇ-eu , " Aˬ dui saˇ kiˇ yawˬ-awˇ yawˬ maˬ paˇ loˬ meh .
41014064	Aˬ yaw˰ Miˬyehˇ-ahˇ yehˬ bawˬ sehˇ lu-ehˇ ehˇ-eu naw ma˰ gaˬ jiˇ-euˬ meh . Naw ma˰ aˬ joˆ-ehˇ noeˬ-eu nya . " K'oeˇ ngeh , aˬ yaw˰ bahˬ-eu miˇ neh , aˬ yaw˰-ahˇ seh˰-eu g'aˇ duˬ dawˬ tawˆ lu˰ nui ma tsaˬ-euˬ meh .
41014065	Tiˬ paˆ na deuˬ Yeˬsuˇ-ahˇ duˬ k'aˬ k'a daˆ-awˇ , myaˆ nuiˆ ka˰ kaˬ nehˬ-awˇ diˬ diˬ-ehˇ , " Nawˬ-ahˇ diˬ-euˬ aˬ suˇ g'aˬ nga lehˇ ja maw maw haw sheˇ " lehˇ ehˇ nehˬ-euˬ meh . K'oeˇ naˇ , aˬ yaw˰-ahˇ lo˰-eu yehˇ deuˬ aˬ yaw˰-ahˇ tsahˇ-awˇ , baˬ ba-ahˇ tehˆ nehˬ-euˬ meh .
41014066	Piˇ ma Yaw huiˬ g'aˬ-euˬ zaˬ miˬ zaˬ zaˬ k'aˆ tiˬ g'aˬ oe ngeh keuˆ ni , nymˇ-ahˇ gawˬ lahˇ taˬ-euˬ la˰ k'oeˇ Beˬtuˆluˆ jawˇ lu˰-eu meh .
41014067	Beˬtuˆluˆ miˬ dzaˬ lmˇ lu˰ gaˇ aˬ yaw˰ ya mawˇ ngeh , yaw muiˬ paˬ-ehˇ haw duˬ-awˇ ehˇ-eu , " Nawˇ jiˇ Naˬzaˬlehˇ tsawˇ haˬ Yeˬsuˇ nehˬ-ehˇ jawˇ-euˬ tsawˇ haˬ meh . "
41014068	Ehˇ k'aw˰ , aˬ yaw˰ tsawˇ pyehˇ pyehˇ-awˇ ehˇ-eu , " Ngaˇ maˬ siˬ . Nawˇ ehˇ-eu teu ngaˇ tiˬ paw˰-iˬ maˬ siˬ nya nya . " K'oeˇ lo˰-ehˇ ehˇ g'aˬ-awˇ , lahˇ k'ehˬ paw iˇ-euˬ meh . K'oeˇ ngeh , ya poeˇ tiˬ tahˬ doeˇ doˆ laˇ-euˬ meh .
41014069	Zaˬ miˬ zaˬ k'oeˇ g'aˬ aˬ yaw˰-ahˇ paˇ mawˇ-awˇ , k'oeˇ gaˇ yaw˰ lu˰-eu tsawˬ haˬ deuˬ-ahˇ ehˇ nehˬ-eu , " Teu g'aˬ jiˇ , aˬ yaw˰ ma˰-euˬ aˇ muˇ la˰ k'oeˇ ahˇ-eu tsawˇ haˬ meh . "
41014070	Ehˇ k'aw˰ , aˬ yaw˰ maˬ ngeuˇ lehˇ Beˬtuˆluˆ tsawˇ pyehˇ paˇ pyehˇ-euˬ meh . Tiˬ k'ehˬ paˇ kaˇ-iˇ ngeh , dawˬ peh yaw˰ lu˰-eu tsawˇ haˬ k'oeˇ deuˬ Beˬtuˆluˆ-ahˇ ehˇ nehˬ-eu , " Nawˇ g'eh Gaˬliˬlehˇ miˇ k'ahˬ-ahˇ jawˇ-eu miˇ neh , aˬ yaw˰ ma˰-euˬ aˇ muˇ-ahˇ ahˇ-eu yaw duˬ baw ngaˇ . "
41014071	Beˬtuˆluˆ ehˇ-eu , " Ngaˇ jaˬ myaw˰ maˬ myaw˰ lehˇ kamˬ peuˬ ma . Ngaˇ jaˬ myaw˰ myaw˰ lawˬ naˇ , Miˬyehˇ ngaˬ-ahˇ k'ehˬ lu˰-uˇ . Naw ma˰ ehˇ-eu tsawˇ haˬ k'oeˇ g'aˬ-ahˇ ngaˇ maˇ maˇ ni maˬ siˬ nya nya . "
41014072	K'oeˇ lo˰-ehˇ ehˇ g'aˬ-eu maˬ dah ni , ya poeˇ nyiˬ tahˬ tiˬ tahˬ doeˇ doˆ laˇ-euˬ meh . K'oeˇ ngeh , " Ya poeˇ nyiˬ tahˬ maˬ doeˇ laˇ mi naˆ-ehˇ , nawˇ ngaˬ-ahˇ maˬ siˬ lehˇ smˬ poˆ keuˆ ni pyehˇ teh˰-a " lehˇ , Yeˬsuˇ neh aˬ yaw˰-ahˇ ehˇ nehˬ-euˬ dawˬ k'oeˇ dawˬ-ahˇ noeˬ doˆ leˇ-awˇ , nui ma-ahˇ maˬ nyeh˰ tehˬ g'aˬ coeˇ-ehˇ ngoeˇ-euˬ meh .
41015001	Uˬ bya bya laˇ-euˬ nehˬ-ehˇ , piˇ ma aˬ yui˰ deuˬ , tsawˇ mawˬ tsawˇ k'aˆ deuˬ , Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu , Ba˰dzah aˇ muˇ-ahˇ k'aˇ uˇ-eu tsawˇ haˬ dawˬ tawˆ lu˰ , yaw kawˇ-ehˇ tahˬ dzoeˇ-awˇ , mehˬ bawˬ mˇ-euˬ meh . Aˬ yaw˰ ma˰ aˬ yaw˰-ahˇ shmˇ caˆ pa˰-awˇ , sahˬ paˬ Piˇlaˆ jawˇ gaˇ bi tsahˇ ha-iˇ-euˬ meh .
41015002	Sahˬ paˬ Piˇlaˆ aˬ yaw˰-ahˇ naˇ haˬ-eu , " Nawˇ Yuˇdaˆ tsawˇ haˬ-euˬ sahˬ paˬ ngeuˇ ma loˇ . " Yeˬsuˇ ehˇ-eu , " Nawˇ ehˇ ngaˇ tawˇ . "
41015003	K'oeˇ naˇ , piˇ ma aˬ yui˰ deuˬ Yeˬsuˇ gaˇ kawˆ yaw lehˬ g'awˬ mya jeˬ ja-eu meh .
41015004	Sahˬ paˬ Piˇlaˆ aˬ yaw˰-ahˇ paˇ naˇ haˬ-eu , " Aˬ yaw˰ ma˰ nawˬ-euˬ yaw lehˬ teu naˆ naˆ-ehˇ ja gaˇ naˇ haˬ sheˇ . Nawˇ ehˇ k'o˰ nehˬ-eu dawˬ maˬ jaˆ loˇ . "
41015005	Ehˇ k'aw˰ , Yeˬsuˇ dawˬ maˬ tmˇ ni ciˬ cuˇ ni jawˇ-eu miˇ neh , sahˬ paˬ Piˇlaˆ zahˬ leˇ-euˬ meh .
41015006	Baˬsaˬkaˬ Bawˬ-iˬ k'aˇ g'eh ngeh , tawˬ-ahˇ nyeh˰ uˇ taˬ-euˬ tsawˇ haˬ deuˬ la˰ k'oeˇ , miˇ k'ahˬ zaˬ deuˬ bi pyehˬ doˆ maw˰-eu tsawˇ haˬ tiˬ g'aˬ-ahˇ sahˬ paˬ Piˇlaˆ pyehˬ doˆ nehˬ-eu meh .
41015007	Aˇ yamˬ k'oeˇ yamˬ-ahˇ , miˇ k'ahˬ-ahˇ puiˬ-eu jeˬ hawˇ-eu , tsawˇ haˬ-ahˇ seh˰-eu jeˬ mˇ-euˬ miˇ neh tawˬ-ahˇ bi nyeh˰ uˇ taˬ-euˬ tsawˇ haˬ tiˬ muˇ jawˇ-eu meh . Baˬlaˬbaˇ lehˇ myahˇ-euˬ tiˬ g'aˬ k'aw˰ , aˬ yaw˰ ma˰ nehˬ-ehˇ tawˬ-ahˇ uˇ-eu meh .
41015008	Tsawˇ haˬ aˇ ma˰ uiˬ laˇ-awˇ , aˬ yaw˰ k'o˰ yaw˰ jahˇ lu˰-eu lo˰-ehˇ , tawˬ-ahˇ uˇ-eu tsawˇ haˬ tiˬ g'aˬ pyehˬ doˆ nehˬ-eu g'aˇ duˬ , sahˬ paˬ Piˇlaˆ-ahˇ shaˇ laˇ-euˬ meh .
41015009	Aˬ yaw˰ ma˰-ahˇ aˬ yaw˰ naˇ haˬ-eu , " Yuˇdaˆ tsawˇ haˬ-euˬ sahˬ paˬ-ahˇ bi pyehˬ doˆ maw˰ miˇ-a loˇ . "
41015010	Piˇ ma aˬ yui˰ deuˬ myaˆ naˆ-eu baˬ da neh , Yeˬsuˇ-ahˇ aˬ yaw˰-euˬ aˬ la˰ la˰ k'oeˇ a nehˬ laˇ-euˬ gaˇ kawˆ , sahˬ paˬ Piˇlaˆ yaw muiˬ paˬ-ehˇ siˬ duˬ taˬ-euˬ meh .
41015011	Ehˇ k'aw˰ , Baˬlaˬbaˇ-ahˇ bi pyehˬ ni sahˬ paˬ Piˇlaˆ-ahˇ shaˇ-eu g'aˇ duˬ , tsawˇ haˬ aˇ ma˰-ahˇ piˇ ma aˬ yui˰ deuˬ neh mehˬ gahˇ taˬ-euˬ meh .
41015012	Sahˬ paˬ piˇ laˆ aˬ yaw˰ ma˰-ahˇ paˇ naˇ haˬ-eu , " Toˆ-ehˇ ngeuˇ naˇ , Yuˇdaˆ tsawˇ haˬ-euˬ sahˬ paˬ lehˇ naw ma˰ kuˇ-eu k'oeˇ g'aˬ-ahˇ aˬ joˆ-ehˇ bi jahˇ nehˬ maw˰-eu nya . "
41015013	Aˬ yaw˰ ma˰ guˇ-awˇ ehˇ-eu , " La˰ ya˰ k'oeˇ taˆ ta˰ seh˰-awˬ . "
41015014	Sahˬ paˬ Piˇlaˆ ehˇ-eu , " Aˬ yaw˰ neh mˇ bahˬ taˬ-euˬ aˬ jeˬ jaˆ ta . " Aˬ yaw˰ ma˰ yaw k'aˆ-ehˇ paˇ guˇ-awˇ ehˇ-eu , " La˰ ya˰ k'oeˇ taˆ ta˰ seh˰-awˬ . "
41015015	Sahˬ paˬ Piˇlaˆ-aˬ , tsawˇ haˬ aˇ ma˰ nui k'ahˇ shiˇ ni mˇ nehˬ maw˰-eu miˇ neh , Baˬlaˬbaˇ-ahˇ pyehˬ doˆ nehˬ-euˬ meh . K'oeˇ naˇ , Yeˬsuˇ-ahˇ yahˬ caˆ neh bi jui˰-awˇ , la˰ ya˰ k'oeˇ taˆ bi ta˰ seh˰-eu g'aˇ duˬ a nehˬ-euˬ meh .
41015016	Yehˇ deuˬ neh Yeˬsuˇ-ahˇ miˇ k'ahˬ sahˬ paˬ-euˬ hawˇ nymˇ gawˬ lahˇ taˬ-euˬ la˰ k'oeˇ tsahˇ uˇ g'eh-awˇ , yehˇ k'oeˇ ma˰ ma˰ lah-ehˇ kuˇ uiˬ jiˇ-euˬ meh .
41015017	Aˬ yaw˰ ma˰ Yeˬsuˇ-ahˇ neˇ naˆ naˆ-eu pehˇ k'ahˬ pehˇ mahˇ nyeh˰ dm nehˬ-awˇ , aˬ gah ciˇ ni neh shuiˇ uˬ k'oˆ lo˰-ehˇ daˇ k'ahˇ k'ahˇ-awˇ , aˬ yaw˰-euˬ uˬ duˬ-ahˇ nyeh˰ k'oˆ nehˬ-euˬ meh .
41015018	K'oeˇ naˇ , aˬ yaw˰ ma˰ aˬ la˰ ba˰ diˇ-awˇ , aˬ yaw˰-ahˇ yaw zeu baw nehˬ-eu lo˰-ehˇ jahˇ niˇ g'a-awˇ , " Yuˇdaˆ tsawˇ haˬ-euˬ sahˬ paˬ ziˇ baw ziˇ za lu˰-uˇ " lehˇ ehˇ niˇ g'a-eu meh .
41015019	K'oeˇ naˇ , aˇ to˰ aˇ kahˬ neh aˬ yaw˰-euˬ uˬ duˬ-ahˇ diˬ-awˇ , duˬ k'aˬ k'a daˆ k'a daˆ-ehˇ , aˬ yaw˰-euˬ mehˬ shi pawˬ tsui˰ pawˬ dmˬ dmˬ-awˇ uˬ duˬ tahˬ niˇ g'a-euˬ meh .
41015020	Aˬ yaw˰ ma˰ aˬ yaw˰-ahˇ niˇ g'a dehˆ g'aˬ ngeh , neˇ naˆ naˆ-eu pehˇ k'ahˬ pehˇ mahˇ k'oeˇ kahˇ nyeh˰ lehˆ-awˇ , aˬ yaw˰-euˬ mehˬ tsoeˬ paˇ nyeh˰ dm nehˬ-euˬ meh . K'oeˇ naˇ , aˬ yaw˰-ahˇ la˰ ya˰ k'oeˇ taˆ ta˰ seh˰-eu lehˇ tsahˇ doˆ g'eh-euˬ meh .
41015021	Aˬ yaw˰ ma˰ gaˇ pehˇ le lu˰ ngeh , pu paw neh meuˬ-ahˇ laˇ lu˰-eu Siˇmoˬ lehˇ myahˇ-euˬ g'aˬ-ahˇ mawˇ-awˇ , yehˇ deuˬ neh aˬ yaw˰-ahˇ nyeh˰-awˇ , Yeˬsuˇ-euˬ la˰ ya˰ bi ba˰-euˬ meh . ( Siˇmoˬ-aˬ , Kuˇleˬniˬ meuˬ-ahˇ jawˇ-eu meh . Aˬleˬsaˬduˇ hawˇ-eu Luˇpuˇ-euˬ aˬ da meh . )
41015022	Aˬ yaw˰ ma˰ Yeˬsuˇ-ahˇ Gawˇlaˬgawˇda lehˇ kuˇ-eu jawˇ duˬ-ahˇ sheuˬ g'eh-euˬ meh . Gawˇlaˬgawˇda lehˇ ehˇ-eu dawˬ tsui˰-aˬ , ' Uˬ duˬ k'mˬ ' lehˇ ehˇ maw˰-eu meh .
41015023	Aˬ yaw˰ ma˰ aˬ yaw˰-ahˇ muˇlaˬ lehˇ kuˇ-eu jaˆ g'aˬ yaw saw jeˬ keuˬ taˬ-euˬ aˬ ga˰ dzaˇ uiˇ bi dawˇ-euˬ meh . Ehˇ k'aw˰ , aˬ yaw˰ maˬ dawˇ-a .
41015024	K'oeˇ naˇ , aˬ yaw˰-ahˇ la˰ ya˰ k'oeˇ taˆ ta˰ tehˬ-awˇ , aˬ yaw˰-euˬ mehˬ tsoeˬ-ahˇ aˬ yaw˰ ma˰ shehˆ tsaˬ tsaˬ-awˇ biˇ geu˰-euˬ meh .
41015025	Aˬ yaw˰ ma˰ aˬ yaw˰-ahˇ la˰ ya˰ k'oeˇ taˆ ta˰ tehˬ ngeh , uˬ shawˬ paw naˬ liˬ g'oeˬ la˰ byah laˇ-euˬ meh .
41015026	" Yuˇdaˆ tsawˇ haˬ-euˬ sahˬ paˬ " lehˇ bo˰ taˬ-euˬ , aˬ yaw˰-ahˇ yaw lehˬ no-euˬ dawˬ ta˰ myahˬ taˬ-euˬ meh .
41015027	Tahˇ joeˬ nyiˬ g'aˬ-ahˇ k'aw˰ , aˬ yaw˰ nehˬ-ehˇ tiˬ kawˆ lo˰-ehˇ , aˇ maˇ paw tiˬ g'aˬ , aˇ caˇ paw tiˬ g'aˬ lehˇ , la˰ ya˰ k'oeˇ taˆ ta˰ tehˬ taˬ-euˬ meh .
41015029	K'aˇ iˇ k'aˇ laˇ tsehˆ-eu tsawˇ haˬ deuˬ uˬ duˬ jui˰ jui˰-ehˇ naˬ g'a-eu , " Aˬ heuˇ . Uˬ duˬ tahˬ nymˇ nymˇ ma deh pyaˆ dzeh-awˇ smˬ nah la˰ k'oeˇ paˇ tsoˆ k'o˰ nya-eu g'aˬ-oˇ ,
41015030	yawˬ haˇ yawˬ ha ka k'o˰-awˇ la˰ ya˰ k'oeˇ taˆ neh za˰ ka le-awˬ tawˇ le . "
41015031	K'oeˇ lo˰-ehˇ duˇ ni , piˇ ma aˬ yui˰ deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ deuˬ k'aw˰ , tiˬ g'aˬ tiˇ g'aˬ heu lo˰-ehˇ ehˇ-awˇ , Yeˬsuˇ-ahˇ naˬ g'a-eu meh . " Aˬ yaw˰ aˬ cawˬ-ahˇ ka k'o˰ nya-euˬ k'aw˰ , yawˬ haˇ yawˬ ha maˬ ka k'o˰ nya law hawˇ ngaˬ laˬ .
41015032	Iˇsaˬleˬlaˆ tsawˇ jeuˬ-euˬ sahˬ paˬ pyeu˰-eu Ka li heu g'aˬ , hehˬ nymˬ-mˇ la˰ ya˰ k'oeˇ taˆ neh za˰ ka le gaˇ ya mawˇ law nmˇ-aˬ , aˬ dui ma˰ aˬ yaw˰-ahˇ jah ma ehˇ lawˬ . " Aˬ yaw˰ nehˬ-ehˇ la˰ ya˰ k'oeˇ taˆ bi ta˰ tehˬ taˬ-euˬ k'oeˇ nyiˬ g'aˬ k'aw˰ , aˬ yaw˰-ahˇ yehˬ bawˬ sehˇ lu-ehˇ ehˇ-eu meh .
41015033	Nah loˆ ceh laˇ ngeh , miˇ k'ahˬ k'oeˇ k'ahˬ k'ahˬ lah-ehˇ zahˇ tsui ni pyeu˰-iˇ-awˇ , yaw zahˇ k'oeˇ naˬ liˬ smˇ la˰ byah ni jaˆ-euˬ meh .
41015034	Uˬ ci˰ uˬ taw naˬ liˬ smˇ la˰ byah laˇ ngeh , Yeˬsuˇ yaw k'aˆ-ehˇ guˇ-awˇ , " Eˇ liˇ , Eˇliˇ , laˬ maˬ saˬ baˇ taˬ niˬ " lehˇ ehˇ-eu meh . Dawˬ tsui˰-aˬ , " Ngaˬ-euˬ Miˬyehˇ-oˇ , ngaˬ-euˬ Miˬyehˇ-oˇ , aˬ jeˬ miˇ neh ngaˬ-ahˇ byehˇ dzeh nehˬ la˰ te " lehˇ ehˇ maw˰-eu meh .
41015035	K'oeˇ gaˇ jawˇ-eu tsawˇ haˬ tiˬ paˆ na deuˬ aˬ yaw˰ guˇ gaˇ gaˬ ngeh , " Naˇ haˬ sheˇ . Aˬ yaw˰ Eˇliˇya-ahˇ kuˇ-eu nya " lehˇ ehˇ-eu meh .
41015036	Aˬ yaw˰ ma˰ la˰ k'oeˇ tiˬ g'aˬ , behˇ baˆ la˰ daˬ-ahˇ duˇ-eu laˆ shaˆ iˇ jaˬ caˆ luˆ tiˬ luˆ yuˇ-awˇ coeˬ daˆ g'eh-awˇ , aˬ ga˰ dzaˇ uiˇ yaw byawˬ-ahˇ laˆ duiˆ-awˇ , aˇ to˰ aˇ kahˬ-euˬ mehˬ dzaˬ-ahˇ g'oˆ tehˬ-awˇ , Yeˬsuˇ bi cuˆ dawˇ-eu lehˇ cawˬ miˇ nehˬ-awˇ ehˇ-eu , " Taˬ tehˬ lawˬ siˬ . Eˇliˇya oe-awˇ aˬ yaw˰-ahˇ la˰ ya˰ k'oeˇ taˆ neh ciˬ ka nehˬ le nga loˇ lehˇ tiˬ k'ehˬ dawˬ haw kaˇ-euˇ . "
41015037	Yeˬsuˇ tiˬ teˇ guˇ k'aˆ laˇ-awˇ , sa˰ g'awˇ tsehˆ-euˬ meh .
41015038	Uˬ duˬ tahˬ nymˇ nymˇ ma la˰ k'oeˇ taw taˬ-euˬ saˬ paˇ lawˆ kaˬ k'oeˇ , uˬ duˬ-ahˇ neh dawˬ dahˬ-ahˇ doˆ ni , nyiˬ paˆ paˆ-iˇ-euˬ meh .
41015039	La˰ ya˰-euˬ mehˬ shi yaw˰ lu˰-eu yehˇ deuˬ k'oeˇ taˆ aˬ yui˰ geu˰-eu g'aˬ , Yeˬsuˇ sa˰ g'awˇ tsehˆ gaˇ haw duˬ-awˇ ehˇ-eu , " Tsawˇ haˬ heu g'aˬ maˇ maˇ ni Miˬyehˇ-euˬ Zaˬmaˇ law hawˇ nga . "
41015040	Zaˬ miˬ zaˬ tiˬ deuˬ ui cuiˆ gaˇ mahˇ kaˬ gaˇ jawˇ-awˇ haw lu˰-eu meh . Maˬliˇ Maˬgaˬdaˬlaˇ , Yaˬkoˆ yaw nyiˇ g'aˬ hawˇ-eu Yoˇsehˆ aˬ nya˰ nmˇ-euˬ aˬ ma Maˬliˇ hawˇ-eu , Saˬloˬmeˬ aˬ ha smˇ g'aˬ k'aw˰ , k'oeˇ gaˇ ahˇ-eu meh .
41015041	Yeˬsuˇ Gaˬliˬlehˇ miˇ k'ahˬ-ahˇ jawˇ ngeh , aˬ yaw˰ ma˰ aˬ yaw˰-euˬ mehˬ nah caw teh-awˇ , aˬ yaw˰-ahˇ caw ba nehˬ-euˬ meh . Aˬ yaw˰ nehˬ-ehˇ Yeˬluˇsaˬlehˬ meuˬ-ahˇ caw teh laˇ-euˬ tsawˇ haˬ deuˬ k'aw˰ , k'oeˇ gaˇ ahˇ-eu meh .
41015042	K'oeˇ ngeh nah-aˬ , Jawˇ nah-euˬ mehˬ hu ngeh nah pyeu˰-eu Lehˬhmˬ-eu aˇ nah meh . K'oeˇ miˇ neh , uˬ ci˰ uˬ taw taw le ngeh ,
41015043	Ba˰dzah aˇ muˇ la˰ k'oeˇ aˬ cawˬ yaw zeu baw-eu tsawˇ haˬ tiˬ g'aˬ pyeu˰-awˇ , Miˬyehˇ Miˇk'ahˬ keuˆ le gaˇ dawˬ lu˰-eu g'aˬ pyeu˰-eu Aˬliˇma˰tehˬ meuˬ-ahˇ jawˇ-eu Yoˇsehˆ-aˬ , sahˬ paˬ Piˇlaˆ jawˇ gaˇ nui ma k'aˬ duˬ ni le-awˇ , Yeˬsuˇ-euˬ g'awˇ mawˇ shaˇ leˇ-euˬ meh .
41015044	Yeˬsuˇ shiˇ-euˬ meh lehˇ ehˇ gaˇ ya gaˬ ngeh , sahˬ paˬ Piˇlaˆ zahˬ leˇ-euˬ meh . K'oeˇ miˇ neh , guiˇ ma˰ k'oeˇ taˆ uˆ lahˇ-eu yaw huiˬ yaw mahˇ tiˬ g'aˬ-ahˇ kuˇ-awˇ , " Aˬ yaw˰ shiˇ-euˬ tiˬ k'ehˬ k'awˆ laˇ mehˬ loˇ " lehˇ naˇ haˬ-euˬ meh .
41015045	Yaw huiˬ yaw mahˇ k'oeˇ g'aˬ aˬ yaw˰-ahˇ ehˇ duˬ nehˬ ngeh , Yeˬsuˇ-euˬ g'awˇ mawˇ ba˰ g'eh nya teh˰-a lehˇ , Yoˇsehˆ-ahˇ sahˬ paˬ Piˇlaˆ ehˇ nehˬ-euˬ meh .
41015046	Yoˇsehˆ-aˬ , shawˇ jehˆ ni g'eh-eu saˬ paˇ paˇ pyuˇ zeuˇ-awˇ , Yeˬsuˇ-euˬ g'awˇ mawˇ ba˰ ka-awˇ , mawˇ tawˆ tawˆ-awˇ , lo guˇ-ahˇ ta˰ byoe-awˇ jahˇ taˬ-euˬ lmˬ bymˇ la˰ k'oeˇ ba˰ pahˬ-iˇ-euˬ meh . K'oeˇ naˇ , lmˬ bymˇ-euˬ mehˬ k'ehˬ-ahˇ k'aˬ lo lo ma ngawˬ tsoeˬ ya˰-euˬ meh .
41015047	Maˬliˇ Maˬgaˬdaˬlaˇ hawˇ-eu , Yoˇsehˆ-euˬ aˬ ma Maˬ liˇ aˬ ha nya˰ k'aw˰ , k'oeˇ gaˇ haw haw-ehˇ jawˇ-awˇ , Yeˬsuˇ-ahˇ aˬ geu tsahˇ-ahˇ ba˰ pahˬ-euˬ mawˇ duˬ ya˰-euˬ meh .
41016001	Jawˇ nah dzeuˇ ngeh , Maˬliˇ Maˬgaˬdaˬlaˇ , Yaˬkoˆ-euˬ aˬ ma Maˬliˇ hawˇ-eu , Saˬloˬmeˬ aˬ ha smˇ g'aˬ , Yeˬsuˇ-euˬ g'awˇ mawˇ-ahˇ shehˆ daˆ nehˬ-iˇ-eu g'aˇ duˬ , tsiˇ yaw saw g'awˬ mya jeˬ zeuˇ-euˬ meh .
41016002	Tiˬ jaw la˰ k'oeˇ aˇ dahˬ beh ngeh nah ngeh nah uˬ shawˬ yaw na˰-ehˇ , nahˇ ma maˬ doˆ laˇ mi naˆ-ehˇ lmˬ bymˇ-ahˇ aˬ yaw˰ ma˰ iˇ lu˰-eu meh .
41016003	" Lmˬ bymˇ-euˬ mehˬ k'ehˬ-ahˇ tsoeˬ-eu k'aˬ lo k'oeˇ siˬ aˬ dui ma˰-ahˇ aˬ suˇ g'aˬ ngawˬ dzeh nehˬ la˰ nmˇ " lehˇ ja ja-ehˇ iˇ-euˬ meh .
41016004	Ehˇ k'aw˰ , aˬ yaw˰ ma˰ haw g'eh le˰ ngeh , huiˬ dui dui-eu k'aˬ lo k'oeˇ siˬ ngawˬ dzeh taˬ-euˬ gaˇ ya mawˇ-euˬ meh .
41016005	K'oeˇ naˇ , aˬ yaw˰ ma˰ lmˬ bymˇ la˰ k'oeˇ uˇ leˇ ngeh , mehˬ tsoeˬ pyuˇ deuˬ ni dm taˬ-euˬ k'aˬ dzeˇ zaˬ zaˬ guˬ tiˬ g'aˬ aˇ maˇ paw pyawˬ-ahˇ nuiˇ lu˰ gaˇ ya mawˇ-awˇ , tsawˬ guˆ-iˇ-euˬ meh .
41016006	Zaˬ guˬ k'oeˇ g'aˬ aˬ yaw˰ ma˰-ahˇ ehˇ-eu , " Taˬ guˆ . La˰ ya˰ k'oeˇ taˆ bi ta˰ seh˰-euˬ Naˬzaˬlehˇ tsawˇ haˬ Yeˬsuˇ-ahˇ naw ma˰ haw le-euˬ meh lehˇ ngaˇ siˬ nya ma . Aˬ yaw˰ heu gaˇ maˬ paˇ jawˇ meh . Miˬyehˇ neh aˬ yaw˰-ahˇ bi g'o˰ deh˰ laˇ g'aˬ-euˬ meh . Haw sheˇ . Aˬ yaw˰-ahˇ heu gaˇ ba˰ taˬ-awˇ bi jaˆ-euˬ meh tawˇ .
41016007	Aˬ yaw˰-euˬ zaˬ lahˇ deuˬ hawˇ-eu Beˬtuˆluˆ jawˇ gaˇ iˇ-awˇ , ' Aˬ yaw˰ naw ma˰-euˬ mehˬ hu Gaˬliˬlehˇ miˇ k'ahˬ-ahˇ iˇ dzeuˇ-euˬ meh . Aˬ yaw˰ naw ma˰-ahˇ ehˇ taˬ-euˬ lo˰-ehˇ , aˬ yaw˰-ahˇ k'oeˇ gaˇ ya mawˇ teh˰-a ' lehˇ ehˇ nehˬ-iˇ-awˬ . "
41016008	K'oeˇ ngeh , aˬ yaw˰ ma˰ lmˬ bymˇ la˰ nyiˇ doˆ-iˇ-awˇ , cehˆ coeˬ coeˬ k'o˰ g'eh-euˬ meh . Aˬ yaw˰ ma˰ zahˬ dui dui leˇ-awˇ yaw dzuˬ dzuˬ-eu meh . Aˬ yaw˰ ma˰ guˆ-eu miˇ neh , tiˬ g'aˬ-ahˇ-iˬ tiˬ jeˬ-iˬ maˬ ehˇ ni , ciˬ cuˇ ni jawˇ-euˬ meh .
41016009	( Zaˬ miˬ zaˬ k'oeˇ smˇ g'aˬ Beˬtuˆluˆ hawˇ-eu aˬ yaw˰-euˬ cawˬ deuˬ jawˇ gaˇ iˇ-awˇ , aˬ yaw˰ ma˰-ahˇ k'aˇ ehˇ nehˬ-euˬ jeˬ dawˬ tawˆ lu˰ , yaw nymˇ nymˇ-ehˇ dzawˇ poˆ nehˬ-euˬ meh .
41016010	K'oeˇ naˇ , mˬ maˬ maˬ byaˆ zaˇ ziˇ ka k'o˰-eu jeˬ-ahˇ ta˰-eu deh˰ lu˰-eu muiˬ-eu shawˇ-eu dawˬ kawˬ k'oeˇ , nahˇ ma doˆ k'ehˬ ga k'ehˬ doe ni bi gaˬ keuˆ-iˇ-eu g'aˇ duˬ , zaˬ lahˇ deuˬ-ahˇ Yeˬsuˇ k'ehˇ g'eh-euˬ meh . )
41016011	Yeˬsuˇ yaw deh˰-ehˇ jawˇ gaˇ aˬ yaw˰ ya mawˇ-euˬ gaˇ kawˆ , aˬ yaw˰ maˬ-ahˇ dzawˇ nehˬ ngeh , aˬ yaw˰ maˬ maˬ jah-a .
41016012	Aˬ yaw˰ ma˰ la˰ k'oeˇ nyiˬ g'aˬ , meuˬ-ahˇ neh pu paw iˇ lu˰ ngeh , Yeˬsuˇ aˬ yaw˰-euˬ g'awˇ mawˇ bi beu gaˇ laˇ-euˬ la˰ k'oeˇ , aˬ yaw˰ nya˰ jawˇ gaˇ doˆ le-euˬ meh .
41016013	Aˬ yaw˰ nya˰ g'o˰ leˇ-awˇ , nui deuˬ-ahˇ dzawˇ mehˬ-euˬ meh . Ehˇ k'aw˰ , aˬ yaw˰ ma˰ maˬ jah-a .
41016014	Aˇ saˬ saˬ-eu poˆ , zaˬ lahˇ tseˇ ti˰ g'aˬ hawˬ dzaˬ dzaˬ lu˰ gaˇ Yeˬsuˇ g'awˇ mawˇ bi mawˇ le-euˬ meh . Aˬ yaw˰ ma˰ maˬ jah ni nui ma g'ahˇ gaˇ aˬ yaw˰ dehˬ-euˬ meh . Aˬ jeˬ miˇ neh ehˇ naˇ , aˬ yaw˰ g'o˰ deh˰ laˇ-awˇ jawˇ gaˇ ya mawˇ-euˬ deuˬ neh dzawˇ nehˬ-euˬ dawˬ-ahˇ aˬ yaw˰ ma˰ maˬ jah-a .
41016015	Aˬ yaw˰ ma˰-ahˇ aˬ yaw˰ ehˇ nehˬ-eu , " Miˇ tsaˬ tahˬ k'awˇ heu doe ni iˇ-awˇ , tsawˇ jeuˬ dawˬ tawˆ lu˰-ahˇ Laˬ k'aˬ cehˇ-eu Guiˬ lahˬ dawˬ mehˬ-iˇ-awˬ .
41016016	Jah-awˇ iˇ cu˰ k'aˇ shawˇ-eu tsawˇ haˬ deuˬ ka k'o˰-eu jeˬ za teh˰-a . Maˬ jah-eu tsawˇ haˬ deuˬ-aˬ , yaˇ k'aˬ daˇ nehˬ gaˇ ya daˬ teh˰-a .
41016017	Jah-eu tsawˇ haˬ deuˬ-aˬ , zahˬ leˇ paˬ-ehˇ g'eh-eu jeˬ mˇ nya-eu baoˬ za teh˰-a . Ngaˬ-euˬ tsawˇ myahˇ uˬ moˆ aˬ yaw˰ ma˰ neh˰ teh doˆ teh˰-a . Maˬ gaˬ haw-euˬ dawˬ g'awˬ mya jeˬ aˬ yaw˰ ma˰ ngehˬ nya teh˰-a .
41016018	Aˬ yaw˰ ma˰ aˇ lawˇ-ahˇ nyeh˰-eu maˬ kaˬ , dzaˇ do˰ dzaˬ-eu maˬ kaˬ , tiˬ jeˬ-iˬ maˬ g'eh-aˇ . Aˬ yaw˰ ma˰ naˇ-eu tsawˇ haˬ deuˬ k'oeˇ taˆ aˬ la˰ ba˰ daˆ nehˬ ngeh , naˇ-eu taˬ leˇ teh˰-a . "
41016019	Sahˬpaˬ Yeˬsuˇ aˬ yaw˰ ma˰-ahˇ dawˬ ngehˬ cawˬ g'aˬ ngeh , aˬ yaw˰-ahˇ mˬ k'oeˇ taˆ sheuˬ k'o˰ daˆ le˰-awˇ , Miˬyehˇ-euˬ aˇ maˇ paw nuiˇ-euˬ meh .
41016020	Zaˬ lahˇ deuˬ yawˬ paw na lu˰ iˇ-awˇ , dawˬ mehˬ mehˬ-iˇ-euˬ meh . Sahˬpaˬ Yeˬsuˇ aˬ yaw˰ ma˰ nehˬ-ehˇ gaˇ mˇ-awˇ , aˬ yaw˰ ma˰ dawˬ mehˬ mehˬ-euˬ aˬ diˇ aˬ maˇ tsaˬ-eu gaˇ kawˆ , zahˬ leˇ paˬ-ehˇ g'eh-eu jeˬ mˇ mehˬ-awˇ bi siˬ bi mawˇ duˬ-euˬ meh . )
42001001	Nga ma˰ jawˇ gaˇ pyeu˰ dzeuˇ ya˰-euˬ gaˇ kawˆ deuˬ-ahˇ , tsawˇ haˬ g'awˬ mya g'aˬ k'aˇ g'eh nya-eu lo˰-ehˇ sahˬ bo˰ bo˰ doˆ taˬ g'aˬ-euˬ meh .
42001002	Gaˇ kawˆ k'oeˇ deuˬ-ahˇ aˇ dahˬ beh ngeh neh ya mawˇ-euˬ deuˬ hawˇ-eu , guiˬ lahˬ dawˬ mehˬ-eu deuˬ neh k'aˇ dzawˇ mehˬ-euˬ lo˰-ehˇ aˬ yaw˰ ma˰ bo˰-euˬ meh .
42001003	K'oeˇ miˇ neh , Huiˬ-eu mahˇ-eu Tawˇpiˇlu-oˇ , ngaˇ k'aw˰ aˇ dahˬ beh ngeh neh gaˇ kawˆ heu deuˬ-ahˇ yaw muiˬ paˬ-ehˇ pyehˆ tseˇ duˬ taˬ-euˬ miˇ neh , k'aˇ pyeu˰ dzeuˇ ya˰-euˬ jeˬ mehˬ huˬ mehˬ nahˬ tsaˬ ni nawˬ-euˬ g'aˇ duˬ bo˰ doˆ nehˬ naˇ muiˬ-eu duˇ lehˇ noeˬ-eu ma .
42001004	Nawˬ-ahˇ k'aˇ mehˬ nehˬ-euˬ yawˬ jeˬ na lu˰ aˬ diˇ ngeuˇ meh lehˇ nawˇ siˬ duˬ jiˇ nya ni , ngaˇ heu lo˰-ehˇ bo˰-euˬ ma .
42001005	Yuˇdaˆ miˇ k'ahˬ-ahˇ sahˬ paˬ Heˬloˆ uˆ lahˇ ngeh , Aˬbiˇyaˬ aˇ jeuˬ la˰ k'oeˇ , Zaˬkaˬliˇ lehˇ myahˇ-euˬ piˇ ma tiˬ g'aˬ jawˇ-eu meh . Aˬ yaw˰-euˬ miˬ zaˬ-aˬ , Aˬloˬ-euˬ aˇ jeuˬ pyeu˰-awˇ , Eˇliˇsaˬbehˆ lehˇ myahˇ-euˬ meh .
42001006	Nyiˬ dzeˇ zaˬ lu˰ Miˬyehˇ mehˬ shi dawˇ coe ni deh˰-awˇ , SahˬpaˬMiˬyehˇ-euˬ zahˇ dawˬ k'o˰ dawˬ hawˇ-eu zahˇ sahˇ k'o˰ dawˬ tawˆ lu˰-ahˇ caw teh-eu meh .
42001007	Eˇliˇsaˬbehˆ maˬ baw aˬ ma pyeu˰-eu miˇ neh , aˬ nya˰ dzeˇ zaˬ zaˬ maˬ jawˇ-ehˇ , nyiˬ g'aˬ lu˰ mawˬ dui dui le-euˬ meh .
42001008	Tiˬ nah-aˬ , piˇ ma-euˬ gaˇ mˇ-eu g'aˇ duˬ , Zaˬkaˬliˇ-euˬ aˇ muˇ-ahˇ doˇ laˇ-euˬ miˇ neh , Uˬ duˬ tahˬ nymˇ nymˇ ma la˰ k'oeˇ gaˇ mˇ lu˰-eu meh .
42001009	Piˇ ma deuˬ-euˬ zahˇ sahˇ k'o˰ k'aˇ jaˆ-eu lo˰-ehˇ shehˆ tsaˬ tsaˬ-awˇ tseˇ ngeh , lawˇ duˬ-ahˇ yaw saw jeˬ do˰ damˬ-eu g'aˇ duˬ aˬ yaw˰-ahˇ doˇ leˇ-euˬ meh . K'oeˇ miˇ neh , SahˬpaˬMiˬyehˇ-euˬ Uˬ duˬ tahˬ nymˇ nymˇ ma la˰ k'oeˇ aˬ yaw˰ uˇ leˇ-euˬ meh .
42001010	K'oeˇ lo˰-ehˇ yaw saw jeˬ do˰ damˬ lu˰ ngeh , la˰ nyiˇ paw jawˇ ya˰-euˬ tsawˇ haˬ aˇ ma˰ deuˬ guiˬ lahˬ ya shaˇ-eu meh .
42001011	K'oeˇ ngeh , Sahˬpaˬ Miˬyehˇ-euˬ mˬ taˆ g'aˬ k'ehˇ tiˬ g'aˬ aˬ yaw˰ mehˬ shi doˆ le-awˇ , yaw saw jeˬ do˰ damˬ-eu lawˇ duˬ-euˬ aˇ maˇ paw yaw˰ lu˰-eu meh .
42001012	Mˬ taˆ g'aˬ k'ehˇ k'oeˇ g'aˬ-ahˇ Zaˬkaˬliˇ ya mawˇ ngeh , tsawˬ guˆ-iˇ-euˬ meh .
42001013	Ehˇ k'aw˰ , mˬ taˆ g'aˬ k'ehˇ k'oeˇ g'aˬ ehˇ-eu , " Zaˬkaˬliˇ-oˇ , taˬ guˆ . Nawˬ-euˬ guiˬ lahˬ shaˇ dawˬ-ahˇ Miˬyehˇ naˇ haˬ nehˬ la˰-euˬ meh . Nawˬ-euˬ nymˇ dahˬ Eˇliˇsaˬbehˆ aˬ li tiˬ li ciˬ teh˰-a . Aˬ li k'oeˇ li-ahˇ Yoˇ haˬ lehˇ nawˇ ya myahˇ nehˬ meh .
42001014	Aˬ yaw˰ deh˰ le-euˬ gaˇ , nawˇ hawˇ-eu tsawˇ haˬ g'awˬ mya ni laˬ k'aˬ cehˇ teh˰-a .
42001015	Aˬ jeˬ miˇ neh ehˇ naˇ , Sahˬpaˬ Miˬyehˇ mehˬ shi , aˬ yaw˰ yaw huiˬ yaw mahˇ pyeu˰ laˇ teh˰-a . Aˬ ga˰ dzaˇ uiˇ hawˇ-eu yeh˰ laˇ-eu dzaˇ uiˇ deuˬ-ahˇ aˬ yaw˰ maˬ ya dawˇ-a . Aˬ ma-euˬ uˬ maˆ la˰ k'oeˇ neh maˬ deh˰ doˆ le mi naˆ-ehˇ , Muiˬ-eu shawˇ-eu Yaw sahˇ Miˬyehˇ aˬ yaw˰ la˰ k'oeˇ tiˬ byah ni ahˇ teh˰-a .
42001016	Iˇsaˬleˬlaˆ tsawˇ haˬ g'awˬ mya ni-ahˇ , aˬ yaw˰ ma˰-euˬ Miˬyehˇ pyeu˰-eu Sahˬpaˬ Miˬyehˇ jawˇ paw aˬ yaw˰ sheuˬ pyawˇ k'o˰ la˰ teh˰-a .
42001017	Aˬ da hawˇ-eu zaˬ deuˬ tsaˬ leˇ tsahˇ leˇ nya ni maˬ ehˇ , naˬ lehˬ lehˬ-eu tsawˇ haˬ deuˬ yaw tsaˬ yaw dawˇ tsawˇ haˬ-euˬ nui noeˬ mehˬ nah caw teh laˇ ni maˬ ehˇ , Sahˬpaˬ Miˬyehˇ-euˬ tsawˇ jeuˬ-ahˇ Sahˬpaˬ Miˬyehˇ g'aˇ duˬ bi lehˬ hmˬ dah taˬ-eu g'aˇ duˬ maˬ ehˇ , Eˇliˇyaˆ-euˬ nui ma hawˇ-eu baoˬ aˬ yaw˰ pi-awˇ , Sahˬpaˬ-euˬ mehˬ hu aˬ yaw˰ iˇ teh˰-a . "
42001018	Mˬ taˆ g'aˬ k'ehˇ k'oeˇ g'aˬ-ahˇ Zaˬkaˬliˇ ehˇ nehˬ-eu , " K'oeˇ lo˰-ehˇ pyeu˰ laˇ-euˬ ngaˇ lehˇ , ngaˇ aˬ joˆ-ehˇ siˬ nya nmˇ . Nga nya˰ dzeˇ zaˬ nyiˬ g'aˬ lu˰ mawˬ dui dui laˇ-euˬ ma . "
42001019	Mˬ taˆ g'aˬ k'ehˇ k'oeˇ g'aˬ ehˇ-eu , " Ngaˇ-aˬ , Miˬyehˇ-euˬ mehˬ shi yaw˰-awˇ myawˬ k'ehˇ g'oˆ lu˰-eu Gaˬbeˬlaˇ ma . Aˬ yaw˰ ngaˬ-ahˇ k'ehˇ g'eh le˰-awˇ , laˬ k'aˬ cehˇ dui dui laˇ paˬ-ehˇ g'eh-eu gaˇ kawˆ heu nawˬ-ahˇ bi tsa˰ gaˬ le-euˬ meh .
42001020	Aˇ yamˬ tsaˬ laˇ ngeh maˇ maˇ ni pyeu˰ laˇ-eu gaˇ kawˆ heu-ahˇ ngaˇ tsa˰ gaˬ le-eu k'aw˰ , nawˇ maˬ jah-eu miˇ neh , ngaˬ neh ehˇ-euˬ lo˰-ehˇ maˬ pyeu˰ laˇ k'oeˇ keuˆ ni , nawˇ dawˬ maˬ ngehˬ nya ni ciˬ cuˇ ya jawˇ teh˰-a . "
42001021	K'oeˇ ngeh , la˰ nyiˇ paw Zaˬkaˬliˇ-ahˇ dawˬ lu˰-eu tsawˇ haˬ deuˬ , Uˬ duˬ tahˬ nymˇ nymˇ ma la˰ k'oeˇ aˬ yaw˰ k'oeˇ myah myah-ehˇ ga-iˇ-euˬ gaˇ zahˬ leˇ-euˬ meh .
42001022	Aˬ yaw˰ g'o˰ doˆ le ngeh , aˬ yaw˰ ma˰-ahˇ dawˬ maˬ ngehˬ cawˬ nya-ehˇ pyeu˰-iˇ-euˬ miˇ neh , Uˬ duˬ tahˬ nymˇ nymˇ ma la˰ k'oeˇ , yaw sahˇ la˰ k'oeˇ pah mehˬ le-euˬ tiˬ jeˬ paˬ-ahˇ aˬ yaw˰ ya mawˇ-euˬ ngaˇ lehˇ aˬ yaw˰ ma˰ siˬ nya-euˬ meh . Aˬ yaw˰ dawˬ maˬ ngehˬ nya-eu miˇ neh , aˬ yaw˰ ma˰-ahˇ la˰ dzawˇ dzawˇ nehˬ-euˬ meh .
42001023	Uˬ duˬ tahˬ nymˇ nymˇ ma la˰ k'oeˇ aˬ yaw˰ gaˇ ya mˇ-eu aˇ yamˬ dzeuˇ ngeh , iˇ kahˇ-ahˇ g'o˰-iˇ-euˬ meh .
42001024	Aˇ yamˬ ui cuiˆ myahˇ laˇ ngeh , aˬ yaw˰-euˬ nymˇ dahˬ Eˇliˇsaˬbehˆ aˬ nyiˇ pi leˇ-awˇ , ba la ngaˬ siˬ byah ni la˰ nyiˇ maˬ doˆ-iˇ ni jawˇ-euˬ meh .
42001025	Aˬ yaw˰ ehˇ-eu , " Nymˬ-mˇ poˆ jawˇ-aˬ , tsawˇ haˬ mehˬ shi ngaˇ daˬ maˬ paˇ ya ga ni , Sahˬpaˬ Miˬyehˇ ngaˬ-ahˇ caw ba nehˬ la˰-euˬ meh . "
42001026	Eˇliˇsaˬbehˆ aˬ nyiˇ pi leˇ-euˬ ba la ko˰ siˬ byah laˇ ngeh , mˬ taˆ g'aˬ k'ehˇ Gaˬbeˬlaˇ-ahˇ Miˬyehˇ k'ehˇ g'eh-awˇ , Gaˬliˬlehˇ miˇ k'ahˬ Naˬzaˬlehˇ meuˬ-ahˇ bi iˇ-euˬ meh .
42001027	Sahˬ paˬ Daˬbiˇ-euˬ tsui˰-ahˇ ta˰-eu Yoˇsehˆ lehˇ myahˇ-euˬ g'aˬ-ahˇ dahˬ dzaˬ-iˇ-eu lehˇ saˇ jaˇ dzaˬ taˬ-euˬ miˬ shui˰ / f tiˬ g'aˬ-ahˇ , aˬ yaw˰ dawˬ tsa˰ tsa˰ le-euˬ meh . Miˬ shui˰ k'oeˇ g'aˬ-euˬ tsawˇ myahˇ-aˬ , Maˬliˇ meh .
42001028	Mˬ taˆ g'aˬ k'ehˇ k'oeˇ g'aˬ aˬ yaw˰ jawˇ gaˇ oe-awˇ ehˇ-eu , " Nui saˇ o˰ lu˰-uˇ . Sahˬpaˬ Miˬyehˇ nawˬ nehˬ-ehˇ jawˇ-awˇ , huiˬ dui dui-eu guiˬ lahˬ bi˰ lu˰ meh . "
42001029	Maˬliˇ-aˬ , mˬ taˆ g'aˬ k'ehˇ k'oeˇ g'aˬ neh ehˇ nehˬ le-euˬ dawˬ k'oeˇ dawˬ baˬ da neh nui ma suˬ saˬ dui dui-awˇ , aˬ jeˬ-ahˇ ehˇ maw˰-eu nga lehˇ shaˇ noeˬ lu˰-eu meh .
42001030	Mˬ taˆ g'aˬ k'ehˇ k'oeˇ g'aˬ aˬ yaw˰-ahˇ ehˇ-eu , " Maˬliˇ-oˇ , taˬ guˆ . Miˬyehˇ nawˬ-ahˇ g'awˬ shaˬ gaˬ lu˰ meh .
42001031	Nawˇ aˬ nyiˇ pi-awˇ , aˬ li tiˬ li ya ciˬ meh . Aˬ yaw˰-ahˇ nawˇ Yeˬsuˇ lehˇ ya myahˇ nehˬ meh .
42001032	Aˬ yaw˰ huiˬ dui mahˇ dui dui-awˇ , huiˬ-eu mahˇ-eu Miˬyehˇ-euˬ Zaˬmaˇ lehˇ aˬ cawˬ kuˇ teh˰-a . SahˬpaˬMiˬyehˇ pyeu˰-eu Miˬyehˇ , aˬ yaw˰-euˬ aˬ poeˬ Daˬbiˇ-euˬ dzoeˬ dzaˬ nuiˇ mahˬ aˬ yaw˰-ahˇ bi˰ teh˰-a .
42001033	Yaˬkoˆ-euˬ zaˬ deuˬ uˆ deuˬ k'oeˇ taˆ aˬ yaw˰ sahˬ paˬ geu˰-awˇ , Aˬ yaw˰ uˆ lahˇ-eu miˇ k'ahˬ k'oeˇ , mˬ maˬ maˬ byaˆ zaˇ ziˇ aˇ saˬ saˬ-eu maˬ baw-a . "
42001034	Mˬ taˆ g'aˬ k'ehˇ k'oeˇ g'aˬ-ahˇ Maˬliˇ ehˇ nehˬ-eu , " Ngaˇ-aˬ , miˬ shui˰ tiˬ g'aˬ ma . Teu lo˰-ehˇ aˬ joˆ-ehˇ pyeu˰ laˇ nya nmˇ . "
42001035	Mˬ taˆ g'aˬ k'ehˇ ehˇ-eu , " Muiˬ-eu shawˇ-eu Yaw sahˇ Miˬyehˇ nawˬ-euˬ k'oeˇ taˆ za˰ le-awˇ , Huiˬ dui Mahˇ dui dui-eu Miˬyehˇ-euˬ baoˬ nawˬ-ahˇ joe shmˇ le teh˰-a . K'oeˇ miˇ neh , deh˰ le-euˬ muiˬ-eu shawˇ-eu aˬ li k'oeˇ g'aˬ-ahˇ , Miˬyehˇ-euˬ Zaˬmaˇ lehˇ kuˇ teh˰-a .
42001036	Maˬ baw aˬ ma lehˇ sawˇ taˬ-euˬ nawˬ-euˬ aˇ jeuˬ aˇ ca Eˇliˇsaˬbehˆ-ahˇ haw sheˇ . Teu naˆ ni mawˬ laˇ-euˬ k'aw˰ , aˬ nyiˇ pi lu˰-eu ba la ko˰ siˬ byah laˇ-euˬ meh .
42001037	Miˬyehˇ maˬ jahˇ nya-eu tiˬ jeˬ-iˬ maˬ jaˆ-a . "
42001038	Maˬliˇ ehˇ-eu , " Ngaˇ-aˬ , SahˬpaˬMiˬyehˇ-euˬ zaˬ k'aˆ ma . Nawˬ neh ehˇ-euˬ jeˬ ngaˬ-euˬ k'oeˇ taˆ pyeu˰ le lu˰-uˇ . " K'oeˇ naˇ , mˬ taˆ g'aˬ k'ehˇ k'oeˇ g'aˬ doˆ-iˇ-euˬ meh .
42001039	K'oeˇ naˇ , Maˬliˇ lehˬ hmˬ-awˇ , Yuˇdaˆ miˇ k'ahˬ dahˇ taˆ paw jaˆ-eu meuˬ tiˬ meuˬ-ahˇ yaw kawˇ-ehˇ le-euˬ meh .
42001040	Zaˬkaˬliˇ-euˬ nymˇ-ahˇ aˬ yaw˰ uˇ leˇ-awˇ , Eˇliˇsaˬbehˆ-ahˇ dawˬ cawˬ puˬ nehˬ-euˬ meh .
42001041	Maˬliˇ dawˬ cawˬ puˬ nehˬ gaˇ Eˇliˇsaˬbehˆ ya gaˬ ngeh , aˬ yaw˰-euˬ uˬ maˆ la˰ k'oeˇ pi lu˰-eu zaˬ k'oeˇ g'aˬ luˆ laˇ-awˇ , Eˇliˇsaˬbehˆ-ahˇ Muiˬ-eu Shawˇ-eu Yaw sahˇ Miˬyehˇ uˇ le-euˬ meh .
42001042	Aˬ yaw˰ yaw k'aˆ-ehˇ guˇ-awˇ ehˇ-eu , " Nawˇ-aˬ , zaˬ miˬ zaˬ dawˬ tawˆ lu˰ la˰ k'oeˇ aˬ cawˬ naˆ maˬ tseˇ guiˬ lahˬ huiˬ-eu g'aˬ meh . Nawˬ-euˬ uˬ maˆ la˰ k'oeˇ pi lu˰-eu zaˬ k'aw˰ , guiˬ lahˬ huiˬ dui dui meh .
42001043	Ngaˬ-euˬ Sahˬpaˬ-euˬ aˬ ma ngaˇ jawˇ gaˇ dawˬ deh g'a laˇ-euˬ heu , ngaˇ aˇ naˆ ni guiˬ lahˬ huiˬ-eu nga .
42001044	Nawˇ dawˬ cawˬ puˬ-eu teˇ saˇ ngaˬ-euˬ naˬ bawˇ-ahˇ gaˬ keuˆ laˇ-euˬ nehˬ-ehˇ , uˬ maˆ la˰ k'oeˇ pi lu˰-eu ngaˬ-euˬ zaˬ laˬ k'aˬ cehˇ-eu tsawˬ tsawˬ-ehˇ teuˆ-eu miˇ-a .
42001045	Sahˬpaˬ Miˬyehˇ neh k'aˇ ehˇ nehˬ la˰-euˬ jeˬ aˬ diˇ aˬ maˇ pyeu˰ laˇ teh˰-a lehˇ jah-eu zaˬ miˬ zaˬ-aˬ , guiˬ lahˬ huiˬ dui dui meh . "
42001046	Maˬliˇ ehˇ-eu , " Ngaˬ-euˬ nui ma sa˰ laˇ la˰ k'oeˇ , SahˬpaˬMiˬyehˇ-ahˇ ja ceuˬ ma .
42001047	Ngaˬ-ahˇ Ka k'o˰-eu g'aˬ pyeu˰-eu , ngaˬ-euˬ Miˬyehˇ baˬ da baˇ neh , ngaˬ-euˬ sa˰ laˇ laˬ k'aˬ cehˇ nya .
42001048	Aˬ jeˬ miˇ neh cehˇ te ehˇ naˇ , teˬ-eu nyiˇ-eu tsawˇ haˬ pyeu˰-eu , ngaˇ lo˰-ehˇ g'eh-eu tsawˇ haˬ-ahˇ , aˬ yaw˰ noeˬ keuˆ nehˬ la˰-euˬ meh .
42001049	Iˬ nah neh naˇ aˬ cawˬ ngaˬ-ahˇ , laˬ k'aˬ cehˇ-eu g'aˬ lehˇ kuˇ meh . Aˬ jeˬ miˇ neh kuˇ ta ehˇ naˇ , Baoˬ huiˬ-eu Miˬyehˇ neh ngaˬ-ahˇ , huiˬ-eu jeˬ mˇ nehˬ la˰-euˬ meh . Aˬ yaw˰ tsawˇ myahˇ muiˬ meh shawˇ meh ;
42001050	Aˬ yaw˰-ahˇ taˬ huiˬ-eu deuˬ-ahˇ , aˬ yaw˰-euˬ g'awˬ shaˬ gaˬ-eu jeˬ , mˬ maˬ maˬ byaˆ zaˇ ziˇ gmˬ meh .
42001051	Baoˬ huiˬ-eu la˰ du cawˬ doˆ-awˇ , nui ma huiˬ-eu deuˬ-euˬ bawˬ toˆ , dawˬ tawˆ lu˰ byaˆ dzeh nehˬ-eu meh .
42001052	Dzoeˬ dzaˬ sahˬ paˬ yaw g'eh deuˬ-ahˇ , nuiˇ mahˬ-ahˇ neh g'eu ka nehˬ-awˇ , nui nahˬ nui yu ahˇ-eu deuˬ-ahˇ , yaw goˇ-ahˇ ciˬ daˆ nehˬ-eu meh .
42001053	Meh˰-eu shu˰-eu tsawˇ haˬ deuˬ-ahˇ , dzaˇ kuiˇ dzaˇ myehˇ tiˬ dehˆ bi˰-awˇ , smˇ muiˬ smˇ baw aˬ da deuˬ-ahˇ , yaw˰ ngeh˰-ehˇ teh dzeh nehˬ-eu meh .
42001054	Poeˬ piˬ deuˬ-ahˇ dzaˬ taˬ ya˰-euˬ , saˇ jaˇ dawˬ-ahˇ aˬ yaw˰ zi˰-awˇ , zaˬ k'aˆ Iˇsaˬleˬlaˆ jawˇ gaˇ , oe keuˆ-awˇ caw ba le-euˬ meh .
42001055	Aˬbyaˬhaˬ-euˬ k'oeˇ taˆ hawˇ-eu , zaˬ deuˬ uˆ deuˬ dawˬ tawˆ k'oeˇ taˆ , aˬ yaw˰ g'awˬ shaˬ gaˬ nehˬ-eu jeˬ , mˬ maˬ maˬ byaˆ zaˇ ziˇ zi˰ meh . "
42001056	Maˬliˇ-aˬ , Eˇliˇsaˬbehˆ nehˬ-ehˇ ba la smˇ siˬ jawˇ-awˇ g'o˰-iˇ-euˬ meh .
42001057	Eˇliˇsaˬbehˆ zaˬ ciˬ deˇ le-awˇ , aˬ li tiˬ li ciˬ-euˬ meh .
42001058	Aˬ yaw˰-euˬ dawˬ peh jawˇ-eu tsawˇ haˬ deuˬ hawˇ-eu , aˬ yaw˰-euˬ aˬ yui˰ aˬ nyiˇ deuˬ , SahˬpaˬMiˬyehˇ neh aˬ yaw˰-ahˇ g'awˬ shaˬ gaˬ dui dui neh-euˬ gaˇ kawˆ ya gaˬ ngeh , aˬ yaw˰ nehˬ-ehˇ laˬ k'aˬ caw cehˇ-euˬ meh .
42001059	Zaˬ nahˬ ciˬ-euˬ nah jawˇ byah laˇ ngeh , baˆ k'oˆ mehˬ dzaˬ yehˬ nehˬ-eu lehˇ aˬ yaw˰ ma˰ oe-awˇ , aˬ da-euˬ tsui˰-ahˇ ta˰ leˇ ni , aˬ da-euˬ tsawˇ myahˇ bi˰-awˇ , Zaˬkaˬliˇ lehˇ myahˇ nehˬ-eu lehˇ g'eh-eu meh .
42001060	Ehˇ k'aw˰ , aˬ ma g'aˬ ehˇ-eu , " Teu lo˰-ehˇ maˬ ya myahˇ-a . Aˬ yaw˰-ahˇ Yoˇhaˬ lehˇ ya myahˇ nehˬ meh . "
42001061	Aˬ yaw˰ ma˰ aˬ yaw˰-ahˇ ehˇ-eu , " Naw pehˬ-euˬ aˇ jeuˬ aˇ ca la˰ k'oeˇ Yoˇhaˬ lehˇ myahˇ-euˬ tiˬ g'aˬ-iˬ maˬ jawˇ-a tawˇ . "
42001062	K'oeˇ naˇ , aˬ da g'aˬ-ahˇ aˬ yaw˰ ma˰ la˰ dzawˇ dzawˇ nehˬ-awˇ , zaˬ k'oeˇ g'aˬ-ahˇ aˬ joˆ-ehˇ bi myahˇ nehˬ maw˰-eu gaˇ kawˆ naˇ haˬ-euˬ meh .
42001063	Sahˬ bo˰ boˬ-eu teˇ bya˰ tiˬ bya˰ Zaˬkaˬliˇ shaˇ-awˇ , " Aˬyaw˰-euˬ tsawˇ myahˇ Yoˇhaˬ meh " lehˇ bo˰ nehˬ-euˬ meh . K'oeˇ ngeh , aˬ yaw˰ ma˰ dawˬ tawˆ lu˰ zahˬ dui dui leˇ-euˬ meh .
42001064	Tiˬ poˆ teh˰-ehˇ Zaˬkaˬliˇ-euˬ k'aˬ meh pah laˇ-awˇ , mehˬ laˇ juˆ laˇ-euˬ miˇ neh , dawˬ ngehˬ doˆ nya laˇ-awˇ , Miˬyehˇ-ahˇ ja ceuˬ-euˬ meh .
42001065	Tahˬ g'o˰ tahˬ jawˇ jawˇ-eu tsawˇ haˬ deuˬ guˆ-iˇ-euˬ meh . Gaˇ kawˆ k'oeˇ Yuˇdaˆ miˇ k'ahˬ dahˇ taˆ doe ni gaˬ byah jiˇ-euˬ meh .
42001066	K'aˇ ya gaˬ-euˬ tsawˇ haˬ yawˬ g'aˬ na lu˰ , nui ma la˰ k'oeˇ shaˇ noeˬ shaˇ noeˬ-ehˇ , " Zaˬ k'oeˇ g'aˬ aˬ joˆ-ehˇ g'eh-eu tsawˇ haˬ pyeu˰ laˇ-eu lehˇ g'eh-eu maˬ siˬ miˇ-a " lehˇ ehˇ-eu meh . Aˬ jeˬ miˇ neh ehˇ naˇ , SahˬpaˬMiˬyehˇ-euˬ baoˬ aˬ yaw˰ k'oeˇ taˆ jaˆ-eu yaw duˬ baw-eu meh .
42001067	Yoˇhaˬ-euˬ aˬ da Zaˬkaˬliˇ-ahˇ Muiˬ-eu Shawˇ-eu Yaw sahˇ Miˬyehˇ uˇ le-awˇ , Miˬyehˇ g'aˇ duˬ heu lo˰-ehˇ ngehˬ dah-eu meh .
42001068	" Aˬ yaw˰-euˬ tsawˇ haˬ deuˬ shaˬ gaˇ , ka k'o˰ doˆ nehˬ le-euˬ miˇ neh , Iˇsaˬleˬlaˆ Miˬyehˇ pyeu˰-eu , SahˬpaˬMiˬyehˇ-ahˇ ja ceuˬ ma .
42001069	Yaw˰-euˬ zaˬ k'aˆ Daˬbiˇ o neh , baoˬ huiˬ-eu Ka k'o˰-eu yaw sahˇ , aˬ dui-ahˇ bi˰ nehˬ le˰-euˬ meh .
42001070	Aˇ hu tsawˇ muiˬ tsawˇ shawˇ pyeu˰-eu , Miˬyehˇ g'aˇ duˬ ngehˬ dah nehˬ-eu , ngehˬ zaˬ tmˇ zaˬ deuˬ-ahˇ g'oe-awˇ , aˬ dui-ahˇ bye-awˇ k'ehˬ la˰-euˬ , muiˇ-eu deuˬ dawˬ tawˆ-euˬ la˰-ahˇ , aˬ dui-ahˇ ka k'o˰ nehˬ ma lehˇ , aˬ yaw˰ saˇ jaˇ dzaˬ taˬ-euˬ meh .
42001072	Aˬ dui-euˬ poeˬ piˬ k'oeˇ deuˬ-ahˇ , aˬ yaw˰ g'awˬ shaˬ gaˬ-eu la˰ k'oeˇ , muiˬ-eu shawˇ-eu dawˬ ma saˇ jaˇ , noeˬ keuˆ ma lehˇ yaw˰ ehˇ-eu meh .
42001073	Aˬ dui yaw deh˰ deh˰-eu tiˬ ziˇ , aˬ yaw˰ mehˬ shi muiˬ-eu shawˇ-eu , yaw tsaˬ yaw dawˇ tsawˇ haˬ pyeu˰-awˇ , guˆ-eu gaˆ-eu jeˬ maˬ jaˆ ni , yaw˰-euˬ gaˇ ya mˇ-eu g'aˇ duˬ , muiˇ-eu deuˬ-euˬ aˬ la˰ la˰ k'oeˇ , aˬ dui-ahˇ ka k'o˰ nehˬ ma lehˇ , Aˬ da yaw dzahˇ Aˬbyaˬhaˬ-ahˇ , aˬ yaw˰ saˇ jaˇ dzaˬ taˬ-euˬ meh .
42001076	Ngaˬ-euˬ aˬ li pyeu˰-eu nawˬ-ahˇ , Huiˬ dui Mahˇ dui dui-eu g'aˬ-euˬ ngehˬ zaˬ tmˇ zaˬ lehˇ kuˇ teh˰-a . Sahˬpaˬ iˇ-eu gaˇ ma mehˬ hu , nawˇ jeˬ huˬ ya iˇ huˬ taˬ-awˇ , gaˇ ma shaˇ dahˇ nehˬ-eu la˰ k'oeˇ ,
42001077	iˬ baˇ pyehˬ nehˬ-eu jeˬ baˬ da , ka k'o˰-eu jeˬ za nya meh lehˇ , Miˬyehˇ-euˬ tsawˇ haˬ k'oeˇ deuˬ-ahˇ , nawˇ ya dzawˇ mehˬ nehˬ-iˇ teh˰-a .
42001078	Aˬ dui Miˬyehˇ nui nahˬ ahˇ-awˇ , g'awˬ shaˬ gaˬ nya dui dui-eu meh . Ka k'o˰-eu jeˬ aˬ dui k'oeˇ taˆ , uˬ bya bya shawˇ laˇ-eu lo˰-ehˇ ,
42001079	shiˇ-eu naˇ shmˇ yaw zahˇ uˬ moˆ , k'aˇ deh˰ k'aˇ jawˇ-eu deuˬ k'oeˇ taˆ , mˬ taˆ neh bya ka le˰ teh˰-a . Nui saˇ o˰-eu gaˇ ma k'oeˇ taˆ , kuiˇ to˰ paˇ ciˬ k'o˰ daˆ nya ni , aˬ dui ahˇ sheuˬ g'eh la˰ teh˰-a . "
42001080	Aˬ li k'oeˇ li huiˬ laˇ-awˇ , nui ma g'awˇ mawˇ nyiˬ jeˬ lu˰ huiˬ laˇ mahˇ laˇ lu˰-eu meh . Iˇsaˬleˬlaˆ tsawˇ haˬ deuˬ mehˬ shi aˬ yaw˰ maˬ doˆ laˇ k'oeˇ keuˆ ni , bawˇ tsahˬ bawˇ dahˇ-ahˇ jawˇ-euˬ meh .
42002001	K'oeˇ ngeh , Loˇmaˆ miˇ k'ahˬ la˰ oˆ k'aˇ jawˇ-eu miˇ k'ahˬ zaˬ dawˬ tawˆ lu˰ tsawˇ myahˇ ya dawˆ meh lehˇ , sahˬ paˬ Gehˇsaˬ Awˇguˇtuˆ dawˬ bi˰-euˬ meh .
42002002	K'oeˇ-aˬ , miˇ k'ahˬ zaˬ tsawˇ myahˇ dawˆ beh beh-euˬ poˆ pyeu˰-awˇ , Suˇliˆ miˇ k'ahˬ-ahˇ Guˇleˬniˇ uˆ lahˇ lu˰ ngeh yamˬ-ahˇ tsaˬ-eu meh .
42002003	Tsawˇ haˬ yawˬ g'aˬ na lu˰ yawˬ ha-euˬ meuˬ-ahˇ g'o˰-iˇ-awˇ tsawˇ myahˇ ya dawˆ-iˇ-eu meh .
42002004	Yoˇsehˆ-aˬ , sahˬ paˬ Daˬbiˇ-euˬ tsui˰-ahˇ ta˰-eu miˇ neh , Gaˬliˬlehˇ miˇ k'ahˬ Naˬzaˬlehˇ meuˬ-ahˇ neh Sahˬpaˬ Daˬbiˇ deh˰ le-euˬ meuˬ pyeu˰-eu Yuˇdaˆ miˇ k'ahˬ Behˬlehˬhehˬ meuˬ-ahˇ iˇ-euˬ meh .
42002005	Aˬ yaw˰-ahˇ dahˬ dzaˬ laˇ-eu lehˇ saˇ jaˇ dzaˬ taˬ-euˬ Maˬliˇ nehˬ-ehˇ tiˬ kawˆ lo˰-ehˇ tsawˇ myahˇ dawˆ leˇ-eu lehˇ le-euˬ meh . K'oeˇ ngeh , Maˬliˇ aˬ nyiˇ pi lu˰-eu meh .
42002006	Aˬ yaw˰ nya˰ Behˬlehˬhehˬ meuˬ-ahˇ jawˇ lu˰ ngeh , aˬ yaw˰ zaˬ ciˬ deˇ le-euˬ meh .
42002007	K'oeˇ ngeh , aˬ yaw˰ zaˬ ciˬ-awˇ , deh˰ le beh beh-euˬ aˬ li-ahˇ bui loˬ loˬ-awˇ , mawˇ neˇ k'awˇ lawˬ la˰ k'oeˇ ciˬ yu˰ taˬ-euˬ meh . Aˬ jeˬ miˇ neh ehˇ naˇ , daˬ yah ya˰-eu nymˇ la˰ k'oeˇ , aˬ yaw˰ nya˰ ya˰ k'aˇ maˬ za-a .
42002008	Miˇ k'ahˬ k'oeˇ k'ahˬ-ahˇ jawˇ-eu yawˇ bo-eu tsawˇ haˬ tiˬ deuˬ , yaˇ peuˬ-ahˇ yawˇ bo ya˰-euˬ meh .
42002009	Mˬ taˆ g'aˬ k'ehˇ tiˬ g'aˬ aˬ yaw˰ ma˰ jawˇ gaˇ doˆ le-awˇ , Sahˬpaˬ Miˬyehˇ-euˬ yaw sheh˰ k'ahˬ sehˇ aˬ yaw˰ ma˰-euˬ tiˬ jawˬ bya le-euˬ miˇ neh , aˬ yaw˰ ma˰ guˆ dui dui-iˇ-euˬ meh .
42002010	Ehˇ k'aw˰ , mˬ taˆ g'aˬ k'ehˇ k'oeˇ g'aˬ ehˇ-eu , ' Taˬ guˆ . Aˬ jeˬ miˇ neh ehˇ naˇ , tsawˇ haˬ dawˬ tawˆ lu˰ laˬ k'aˬ cehˇ dui dui paˬ-ehˇ g'eh-eu laˬ k'aˬ cehˇ-eu guiˬ lahˬ dawˬ naw ma˰-ahˇ ngaˇ tsa˰ gaˬ le-euˬ ma .
42002011	Iˬ nah , Daˬbiˇ-euˬ meuˬ la˰ k'oeˇ , naw ma˰-ahˇ Ka k'o˰-eu g'aˬ pyeu˰-eu Sahˬpaˬ Ka li deh˰ le-euˬ meh .
42002012	Aˬ yaw˰ deh˰ le-euˬ saˇ kiˇ heu lo˰-ehˇ jaˆ teh˰-a . Zaˬ nahˬ-ahˇ bui loˬ loˬ-awˇ , mawˇ neˇ k'awˇ lawˬ la˰ k'oeˇ ciˬ yu˰ taˬ-euˬ gaˇ naw ma˰ ya mawˇ teh˰-a . "
42002013	Jaˬ pyuˬ ni mˬ taˆ g'aˬ k'ehˇ k'oeˇ g'aˬ nehˬ-ehˇ mˬ taˆ g'aˬ k'ehˇ baˬ ma˰ puˇ jeˬ-ehˇ doˆ le-awˇ , Miˬyehˇ-ahˇ ja ceuˬ-eu caˇ dawˬ heu lo˰-ehˇ caˇ-eu meh .
42002014	" Mˬ taˆ yaw goˇ jawˇ-eu Miˬyehˇ , baoˬ yaw sheh˰ k'ahˬ sehˇ huiˬ lu˰-uˇ . Miˇ tsaˬ tsawˇ haˬ zaˬ deuˬ la˰ k'oeˇ , aˬ yaw˰ nui k'ahˇ shiˇ-eu deuˬ-ahˇ , nui saˇ za-eu jeˬ o˰ lu˰-uˇ . "
42002015	Mˬ taˆ g'aˬ k'ehˇ deuˬ mˬ-ahˇ daˆ g'o˰ leˇ dzeuˇ ngeh , yawˇ bo-eu deuˬ tiˬ g'aˬ tiˇ g'aˬ ehˇ-eu , " Aˬ dui ma˰ Behˬlehˬhehˬ meuˬ-ahˇ le-awˇ , Sahˬpaˬ Miˬyehˇ neh aˬ dui-ahˇ ehˇ nehˬ la˰-euˬ jeˬ-ahˇ haw-iˇ kaˇ-euˇ . "
42002016	K'oeˇ naˇ , aˬ yaw˰ ma˰ yaw kawˇ-ehˇ iˇ-awˇ , Maˬliˇ hawˇ-eu Yoˇsehˆ aˬ nya˰-ahˇ mawˇ-awˇ , zaˬ nahˬ-ahˇ mawˇ neˇ k'awˇ lawˬ la˰ k'oeˇ ciˬ yu˰ taˬ-euˬ gaˇ ya mawˇ-euˬ meh .
42002017	Aˬ yaw˰ ma˰ k'oeˇ gaˇ ya mawˇ ngeh , zaˬ nahˬ k'oeˇ g'aˬ gaˇ kawˆ mˬ taˆ g'aˬ k'ehˇ neh aˬ yaw˰ ma˰-ahˇ k'aˇ ehˇ nehˬ-euˬ jeˬ dzawˇ mehˬ nehˬ-euˬ meh .
42002018	Yawˇ bo-eu deuˬ ehˇ gaˇ k'aˇ ya gaˬ-euˬ tsawˇ haˬ dawˬ tawˆ lu˰ , zahˬ dui dui leˇ-euˬ meh .
42002019	Maˬliˇ-aˬ , gaˇ kawˆ k'oeˇ deuˬ dawˬ tawˆ lu˰ juiˇ taˬ-awˇ , nui ma la˰ k'oeˇ shaˇ noeˬ shaˇ noeˬ-ehˇ jawˇ-euˬ meh .
42002020	Yawˇ bo-eu deuˬ-aˬ , aˬ yaw˰ ma˰ neh k'aˇ ya gaˬ k'aˇ ya mawˇ-euˬ jeˬ dawˬ tawˆ lu˰ g'aˇ duˬ , Miˬyehˇ-ahˇ ja ceuˬ-eu caˇ dawˬ caˇ caˇ-ehˇ g'o˰-iˇ-euˬ meh . Yawˬ jeˬ na lu˰ mˬ taˆ g'aˬ k'ehˇ neh k'aˇ ehˇ nehˬ-euˬ lo˰-ehˇ pyeu˰ lu˰ gaˇ aˬ yaw˰ ma˰ ya mawˇ duˬ ya˰-euˬ meh .
42002021	Nah jawˇ byah laˇ-awˇ , aˬ li k'oeˇ li-ahˇ baˆ k'oˆ mehˬ dzaˬ yehˬ nehˬ yamˬ tsaˬ laˇ ngeh , Yeˬsuˇ lehˇ myahˇ nehˬ-euˬ meh . Tsawˇ myahˇ k'oeˇ-aˬ , aˬ ma-euˬ uˬ maˆ la˰ k'oeˇ maˬ tsehˆ leˇ mi naˆ-ehˇ mˬ taˆ g'aˬ k'ehˇ neh bi˰ taˬ ya˰-euˬ tsawˇ myahˇ meh .
42002022	Moˇseˬ-euˬ Zahˇ dawˬ k'o˰ dawˬ la˰ k'oeˇ ehˇ taˬ-euˬ jaˆ-eu lo˰-ehˇ , Yoˇsehˆ hawˇ-eu Maˬliˇ aˬ nya˰ dzeˇ zaˬ g'awˇ mawˇ shawˇ-eu zahˇ jahˇ yamˬ tsaˬ laˇ-euˬ meh . K'oeˇ miˇ neh , aˬ li k'oeˇ li-ahˇ Sahˬpaˬ Miˬyehˇ mehˬ shi ciˬ sha leˇ-eu g'aˇ duˬ , Yeˬluˇsaˬlehˬ meuˬ-ahˇ sheuˬ g'eh-euˬ meh .
42002023	Aˬ jeˬ miˇ neh ehˇ naˇ , " Deh˰ beh beh le-euˬ aˬ li yawˬ g'aˬ na lu˰ , SahˬpaˬMiˬyehˇ-ahˇ ya a nehˬ meh " lehˇ , Sahˬpaˬ Miˬyehˇ-euˬ Zahˇ dawˬ k'o˰ dawˬ la˰ k'oeˇ ehˇ taˬ-euˬ meh .
42002024	K'oeˇ uˬ ta˰ , Sahˬpaˬ Miˬyehˇ-euˬ Zahˇ dawˬ k'o˰ dawˬ la˰ k'oeˇ bo˰ taˬ-euˬ lo˰-ehˇ , k'aˬ k'oeˬ tiˬ gu maˬ ngeuˇ naˇ , yaˇ miˇ k'aˬ k'oeˬ zaˬ nyiˬ mawˇ ya lawˇ nehˬ leˇ-eu meh .
42002025	K'oeˇ ngeh yamˬ-ahˇ , Suˇmoˬ lehˇ myahˇ-euˬ tsawˇ haˬ tiˬ g'aˬ Yeˬluˇsaˬlehˬ meuˬ-ahˇ jawˇ-eu meh . Aˬ yaw˰-aˬ , Miˬyehˇ-ahˇ guˆ-eu nui ma ahˇ-eu tsawˇ haˬ yaw muiˬ tiˬ g'aˬ pyeu˰-awˇ , Iˇsaˬleˬlaˆ tsawˇ jeuˬ ka k'o˰-eu jeˬ za-eu aˇ nah-ahˇ dawˬ lu˰-eu tiˬ g'aˬ meh . Muiˬ-eu shawˇ-eu Yaw sahˇ Miˬyehˇ aˬ yaw˰ nehˬ-ehˇ jawˇ-eu meh .
42002026	Sahˬpaˬ Miˬyehˇ neh bi oe ma lehˇ saˇ jaˇ dzaˬ taˬ-euˬ Ka li-ahˇ maˬ ya mawˇ k'oeˇ keuˆ ni aˬ yaw˰ maˬ ya shiˇ-aˇ lehˇ , Muiˬ-eu shawˇ-eu Yaw sahˇ Miˬyehˇ aˬ yaw˰-ahˇ pah mehˬ nehˬ-euˬ meh .
42002027	Yaw sahˇ Miˬyehˇ sheuˬ g'eh-eu mehˬ nah , Uˬ duˬ tahˬ nymˇ nymˇ ma la˰ k'oeˇ Suˇmoˬ uˇ leˇ-euˬ meh . Zahˇ dawˬ k'o˰ dawˬ la˰ k'oeˇ ehˇ taˬ-euˬ lo˰-ehˇ zahˇ jahˇ nehˬ-eu g'aˇ duˬ , zaˬ nahˬ Yeˬsuˇ-ahˇ Uˬ duˬ tahˬ nymˇ nymˇ ma la˰ k'oeˇ ciˬ uˇ la˰ ngeh ,
42002028	Suˇmoˬ zaˬ nahˬ-ahˇ ciˬ-awˇ , Miˬyehˇ-ahˇ ja ceuˬ-awˇ heu lo˰-ehˇ ehˇ-eu meh .
42002029	" Sahˬpaˬ Miˬyehˇ-oˇ , nawˇ ngaˬ-ahˇ , saˇ jaˇ dzaˬ-euˬ byah laˇ-euˬ nga . Nawˬ-euˬ zaˬ k'aˆ pyeu˰-eu ngaˬ-ahˇ , nui saˇ o˰-eu jeˬ byah k'aˇ-awˇ , deh˰ ziˇ bi jiˇ nehˬ la˰-euˬ meh .
42002030	Nawˬ-euˬ ka k'o˰-eu jeˬ-ahˇ ngaˇ , myaˆ nuiˆ ya mawˇ duˬ g'aˬ-euˬ ma .
42002031	Nawˬ-euˬ ka k'o˰-eu jeˬ k'oeˇ-ahˇ , tsawˇ jeuˬ dawˬ tawˆ lu˰-euˬ mehˬ shi , nawˇ lehˬ hmˬ laˆ saˆ taˬ-euˬ meh .
42002032	Lawˇ ci˰ zaˬ deuˬ mawˇ nya laˇ ni , yaw sheh˰ bya nehˬ-eu jeˬ pyeu˰-awˇ , nawˬ neh kuˇ-euˬ tsawˇ jeuˬ pyeu˰-eu , Iˇsaˬleˬlaˆ tsawˇ haˬ deuˬ-ahˇ , Yaw sheh˰ k'ahˬ sehˇ bi huiˬ-euˬ meh . "
42002033	Zaˬ nahˬ-euˬ gaˇ kawˆ Suˇmoˬ k'oeˇ lo˰-ehˇ ehˇ gaˇ , zaˬ nahˬ-euˬ aˬ da aˬ ma zahˬ leˇ-euˬ meh .
42002034	Aˬ yaw˰ ma˰-ahˇ Suˇmoˬ dawˬ ngehˬ g'eh nehˬ-awˇ , aˬ ma g'aˬ pyeu˰-eu Maˬliˇ-ahˇ heu lo˰-ehˇ ehˇ nehˬ-euˬ meh . " Iˇsaˬleˬlaˆ miˇ k'ahˬ la˰ k'oeˇ tsawˇ haˬ g'awˬ mya ni cawˆ-iˇ-awˇ , tsawˇ haˬ g'awˬ mya ni ka k'o˰-eu jeˬ-ahˇ za ni , zaˬ nahˬ heu g'aˬ-ahˇ Miˬyehˇ tseˇ doˆ-euˬ meh . Aˬ yaw˰-aˬ , aˬ cawˬ ja bu ja doeˇ gaˇ ya daˬ-eu Miˬyehˇ neh bi siˬ bi mawˇ le-euˬ jeˬ pyeu˰-awˇ ,
42002035	aˬ yaw˰ ma˰-euˬ nui ma la˰ k'oeˇ za˰ taˬ-euˬ jeˬ-ahˇ aˬ yaw˰ pah dzeh teh˰-a . K'oeˇ uˬ ta˰ , nui ma-ahˇ mi cehˇ tsawˆ byoe gaˇ duˇ ni , nawˇ shaˬ zahˬ ya mˇ teh˰-a . "
42002036	Aˬ shaˬ tsawˇ jeuˬ Paˬnoeˬlaˇ-euˬ aˬ buˇ Aˬnaˬ lehˇ kuˇ-eu , Miˬyehˇ g'aˇ duˬ ngeh dah-eu zaˬ miˬ zaˬ tiˬ g'aˬ jawˇ-eu meh . Aˬ yaw˰-aˬ , mawˬ dui dui laˇ-euˬ meh . Aˬ yaw˰ smˇ miˇ iˇ-awˇ , k'aˬ dzeˇ zaˬ nehˬ-ehˇ shi˰ k'o˰ teh˰-ehˇ ya deh˰ ta˰ ya˰-euˬ meh .
42002037	K'oeˇ ngeh neh naˇ , yeh˰ tseˇ k'o˰ byah laˇ ngeh keuˆ ni miˬ coeˬ miˬ ma geu˰-awˇ jawˇ-eu meh . Aˬ yaw˰ Uˬ duˬ tahˬ nymˇ nymˇ ma-ahˇ tiˬ jawˇ-iˬ maˬ g'awˬ-iˇ ni , uˬ ci˰ nah g'ahˇ maˬ ehˇ , maˬ dzaˬ-eu zahˇ jahˇ-awˇ guiˬ lahˬ shaˇ-euˬ meh .
42002038	Aˇ yamˬ k'oeˇ yamˬ nyiˬ paˆ-ehˇ aˬ yaw˰ laˇ keuˆ-awˇ , Miˬyehˇ-ahˇ ja ceuˬ-awˇ , Yeˬluˇsaˬlehˬ meuˬ-ahˇ Miˬyehˇ bi buˬ-iˇ gaˇ noeˬ tmˬ lu˰-eu tsawˇ haˬ dawˬ tawˆ lu˰-ahˇ , zaˬ nahˬ k'oeˇ g'aˬ-euˬ gaˇ kawˆ a˰ yaw˰ ja mehˬ-euˬ meh .
42002039	SahˬpaˬMiˬyehˇ-euˬ Zahˇ dawˬ k'o˰ dawˬ la˰ k'oeˇ ehˇ taˬ-euˬ lo˰-ehˇ , Yoˇsehˆ hawˇ-eu Maˬliˇ aˬ nya˰ dzeˇ zaˬ mˇ byah g'aˬ ngeh , aˬ yaw˰ pehˬ jawˇ-eu meuˬ pyeu˰-eu Gaˬliˬlehˇ miˇ k'ahˬ Naˬzaˬlehˇ meuˬ-ahˇ g'o˰ leˇ-euˬ meh .
42002040	Aˬ li k'oeˇ g'aˬ huiˬ laˇ-awˇ , nui ma sa˰ laˇ g'aˬ ahˇ laˇ lu˰-eu uˬ ta˰ , zaˬ siˬ tsawˇ gahˇ byah-awˇ , Miˬyehˇ-euˬ guiˬ lahˬ aˬ yaw˰ k'oeˇ taˆ jaˆ-eu meh .
42002041	Yeˬsuˇ-euˬ aˬ ma aˬ da-aˬ , aˬ yaw˰ k'o˰ yaw˰ Yeˬluˇsaˬlehˬ meuˬ-ahˇ Baˬsaˬkaˬ Bawˬ-iˬ g'eh ngeh le-eu meh .
42002042	Yeˬsuˇ tseˇ nyi˰ k'o˰ byah laˇ ngeh k'o˰ k'aw˰ , aˬ ziˇ aˬ law k'aˇ le-euˬ lo˰-ehˇ , bawˬ-iˬ g'eh gaˇ le-euˬ meh .
42002043	Bawˬ-iˬ g'eh g'aˬ-awˇ g'o˰ le lu˰ ngeh , Yeˬsuˇ Yeˬluˇsaˬlehˬ meuˬ-ahˇ jawˇ ya˰-euˬ meh . Gaˇ kawˆ k'oeˇ aˬ yaw˰-euˬ aˬ ma aˬ da maˬ siˬ nya-a .
42002044	Aˬ cawˬ nehˬ-ehˇ g'o˰-iˇ lu˰ teh˰-a lehˇ noeˬ-awˇ , tiˬ nah gaˇ ma iˇ g'aˬ miˇ tsa , aˬ yui˰ aˬ nyiˇ deuˬ hawˇ-eu cawˬ deuˬ jawˇ gaˇ poˆ haw-euˬ meh .
42002045	Ehˇ k'aw˰ , aˬ yaw˰-ahˇ maˬ poˆ mawˇ nya-eu miˇ neh , Yeˬluˇsaˬlehˬ meuˬ-ahˇ g'o˰ k'o˰ leˇ-awˇ poˆ leˇ-euˬ meh .
42002046	Smˬ nah poˆ keuˆ la˰ ngeh , Uˬ duˬ tahˬ nymˇ nymˇ ma la˰ k'oeˇ poˆ mawˇ leˇ-euˬ meh . Yuˇdaˆ tsawˇ haˬ saˬ laˬ deuˬ nehˬ-ehˇ aˬ yaw˰ nuiˇ-awˇ , aˬ yaw˰ ma˰ neh mehˬ nehˬ tsoˆ nehˬ-euˬ gaˇ naˇ haˬ-awˇ , aˬ yaw˰ ma˰-ahˇ g'awˬ mya jeˬ naˇ haˬ poˆ lu˰-eu meh .
42002047	Aˬ yaw˰ ehˇ gaˇ k'aˇ ya gaˬ-euˬ tsawˇ haˬ dawˬ tawˆ lu˰ , aˬ yaw˰-euˬ zaˬ siˬ tsawˇ gahˇ hawˇ-eu aˬ yaw˰ neh ngehˬ k'o˰ tmˇ k'o˰-euˬ dawˬ deuˬ-ahˇ zahˬ dui dui leˇ-eu meh .
42002048	Aˬ yaw˰-euˬ aˬ ma aˬ da aˬ yaw˰-ahˇ poˆ mawˇ ngeh , zahˬ leˇ-awˇ , aˬ yaw˰-euˬ aˬ ma ehˇ-eu , " Aˬ li-oˇ , aˬ jeˬ miˇ neh heu lo˰-ehˇ bi shaˬ la˰ te . Nawˬ da nga nya˰ nawˬ-ahˇ k'ahˬ lahˇ-awˇ poˆ lu˰-eu shiˇ-iˬ law miˇ-a tawˇ . "
42002049	Aˬ yaw˰ ehˇ-eu , " Naw nya˰ aˬ jeˬ miˇ neh ngaˬ-ahˇ poˆ te . Ngaˬ Da-euˬ nymˇ-ahˇ ngaˇ ya jawˇ meh lehˇ naw nya˰ maˬ siˬ nya te loˇ . "
42002050	Ehˇ k'aw˰ , aˬ yaw˰ ehˇ maw˰-eu dawˬ tsui˰-ahˇ , aˬ nya˰ dzeˇ zaˬ maˬ g'oˆ shaw nya-a .
42002051	K'oeˇ naˇ , aˬ yaw˰ nya˰ nehˬ-ehˇ Naˬzaˬlehˇ meuˬ-ahˇ Yeˬsuˇ g'o˰-iˇ-awˇ , ehˇ dawˬ naˇ haˬ naˇ haˬ-ehˇ jawˇ-euˬ meh . Aˬ yaw˰-euˬ aˬ ma-aˬ , gaˇ kawˆ k'oeˇ deuˬ dawˬ tawˆ lu˰ , nui ma la˰ k'oeˇ juiˇ taˬ-euˬ meh .
42002052	Yeˬsuˇ-aˬ , zaˬ siˬ tsawˇ gahˇ hawˇ-eu g'awˇ mawˇ huiˬ laˇ-awˇ , Miˬyehˇ maˬ ehˇ , tsawˇ haˬ maˬ ehˇ , aˬ yaw˰-ahˇ nui ma tsaˬ-eu meh .
42003001	Gehˇsaˬ Deˬbeˬliˇ dzoeˬ dzaˬ-eu tseˇ ngaˬ k'o˰ byah laˇ ngeh , Yuˇdaˆ miˇ k'ahˬ-ahˇ BoˬtiˆPiˇlaˆ uˆ lahˇ-awˇ , Gaˬliˬlehˇ miˇ k'ahˬ-ahˇ Heˬloˆ uˆ lahˇ-awˇ , Iˇtuˬlehˇ miˇ k'ahˬ hawˇ-eu Daˬlaˬgawˇniˇ miˇ k'ahˬ-ahˇ Heˬloˆ-euˬ aˇ doˆ Piˇliˇpuˆ uˆ lahˇ-awˇ , Aˬbiˇleˬ miˇ k'ahˬ-ahˇ Luˇsaˬniˇ uˆ lahˇ lu˰-eu meh .
42003002	Aˬnaˬ hawˇ-eu Gaˬyaˬpaˇ aˬ nya˰-aˬ , piˇ ma yaw huiˬ geu˰ lu˰-eu meh . K'oeˇ ngeh , bawˇ tsahˬ bawˇ dahˇ-ahˇ Zaˬkaˬliˇ-euˬ aˬ li Yoˇhaˬ jawˇ gaˇ , Miˬyehˇ-euˬ dawˬ keuˆ le-euˬ meh .
42003003	K'oeˇ naˇ , Yawˇdaˬ lawˇ baˬ gahˬ kaˬ doe ni Yoˇhaˬ iˇ-awˇ , Miˬyehˇ neh iˬ baˇ pyehˬ nehˬ-euˬ jeˬ-ahˇ za nya ni , iˬ baˇ noeˬ poˆ-awˇ iˇ cu˰ shawˇ-eu g'aˇ duˬ dawˬ mehˬ mehˬ-euˬ meh .
42003004	Miˬyehˇ g'aˇ duˬ ngehˬ dah-eu Iˇsaˬyaˇ-euˬ sahˬ bo˰ la˰ k'oeˇ heu lo˰-ehˇ ehˇ taˬ-euˬ meh . " Bawˇ tsahˬ bawˇ dahˇ la˰ k'oeˇ jawˇ-awˇ , heu lo˰-ehˇ tiˬ g'aˬ guˇ lu˰ meh . ' Sahˬpaˬ Miˬyehˇ oe-eu g'aˇ duˬ , gaˇ ma lehˬ hmˬ laˆ saˆ taˬ-awˬ . Aˬ yaw˰ oe-eu gaˇ ma k'oeˇ kahˇ , dawˇ coe ni shaˇ dahˇ doˆ taˬ-awˬ .
42003005	G'aˬ lawˬ dawˬ tawˆ lu˰ sheu dzm-awˇ , gawˬ jawˬ dawˬ tawˆ lu˰ seuˆ di-awˬ . Gaˇ g'o˰ gaˇ diˆ laˆ dawˇ jiˇ-awˇ , duˬ k'aw˰ duˬ nya˰ yaˆ di jiˇ-awˬ .
42003006	Miˬyehˇ-euˬ ka k'o˰-eu jeˬ-ahˇ , tsawˇ haˬ zaˬ deuˬ ya mawˇ teh˰-a . " '
42003007	Yoˇhaˬ neh iˇ cu˰ bi shawˇ-eu g'aˇ duˬ , tsawˇ haˬ aˇ ma˰ ma˰ ma Yoˇhaˬ jawˇ gaˇ oe doˆ-euˬ meh . Aˬ yaw˰ ma˰-ahˇ aˬ yaw˰ ehˇ nehˬ-eu , " Aˇ lawˇ uiˇ naˆ deuˬ-oˇ , Miˬyehˇ neh bi keuˆ le-eu lehˇ lehˬ hmˬ taˬ-euˬ k'ehˬ-eu k'aˆ-eu jeˬ-ahˇ cehˆ dzeuˇ nya teh˰-a lehˇ , naw ma˰-ahˇ aˬ suˇ g'aˬ neh mehˬ gahˇ nehˬ la˰ taˬ .
42003008	Naw ma˰ iˬ baˇ noeˬ poˆ g'aˬ-euˬ ngaˇ lehˇ yaw muiˬ paˬ-ehˇ siˬ duˬ mawˇ duˬ laˇ ni deh˰-awˬ . Aˬbyaˬhaˬ-aˬ , nga ma˰-euˬ aˬ da yaw dzahˇ ma lehˇ , naw ma˰-euˬ nui ma la˰ k'oeˇ yawˬ haˇ yawˬ ha ehˇ ehˇ-ehˇ taˬ jawˇ . Ngaˇ naw ma˰-ahˇ ehˇ nehˬ nyaˇ . Miˬyehˇ-aˬ , k'aˬ lo heu deuˬ yuˇ-awˇ , Aˬbyaˬhaˬ-euˬ oeˬ paˬ oeˬ ma jahˇ doˆ nya meh .
42003009	Nymˬ-mˇ mi naˆ-ehˇ , aˇ bawˇ duˬ ciˇ-ahˇ deuˆ haˬ ba˰ mawˬ taˬ-euˬ meh . Aˇ siˬ yaw muiˬ maˬ siˬ le-eu aˇ bawˇ yawˬ bawˇ na lu˰ bi tuˇ dzeh-awˇ , miˬ dzaˬ-ahˇ bi ba˰ puiˆ teh˰-a . "
42003010	Tsawˇ haˬ k'oeˇ deuˬ aˬ yaw˰-ahˇ naˇ haˬ-eu , " Toˆ-ehˇ ngeuˇ naˇ , nga ma˰ aˬ joˆ-ehˇ ya jahˇ nmˇ . "
42003011	Aˬ yaw˰ ehˇ-eu , " Pehˇ k'ahˬ nyiˬ kahˇ jaˆ-eu tsawˇ haˬ , maˬ jaˆ-eu tsawˇ haˬ-ahˇ tiˬ kahˇ biˇ nehˬ-awˇ , dzaˬ dzaˬ dawˇ dawˇ jaˆ-eu tsawˇ haˬ k'aw˰ , maˬ jaˆ-eu deuˬ-ahˇ biˇ nehˬ-awˬ . "
42003012	Kawˬ ta˰-eu tsawˇ haˬ deuˬ k'aw˰ , aˬ yaw˰ neh iˇ cu˰ bi shawˇ nehˬ-eu lehˇ , aˬ yaw˰ jawˇ gaˇ oe-awˇ ehˇ-eu , " Saˬ laˬ-oˇ , nga ma˰ aˬ joˆ-ehˇ ya jahˇ ta . "
42003013	Aˬ yaw˰ ehˇ-eu , " Naw ma˰ kawˬ ta˰ ngeh , ta˰ paˬ-ehˇ g'eh-eu uˬ ta˰-ehˇ aˇ dzehˬ taˬ ta˰ . "
42003014	Yehˇdeuˬ k'aw˰ aˬ yaw˰-ahˇ naˇ haˬ-eu , " Nga ma˰ toe . Aˬ joˆ-ehˇ ya jahˇ nmˇ . " Aˬ yaw˰ ehˇ-eu , " Aˬ cawˬ-ahˇ nawˬ dzaˬ k'aˆ dzaˬ-eu jeˬ hawˇ-eu , laˆ dzaˬ gahˇ dzaˬ-eu jeˬ taˬ mˇ . Yawˬ ha za lu˰-eu ba la aˇ poeˬ-ahˇ nui k'ahˇ shiˇ-awˬ . "
42003015	Tsawˇ haˬ k'oeˇ deuˬ-euˬ nui ma la˰ k'oeˇ noeˬ tmˬ-eu jeˬ ahˇ laˇ-awˇ , Yoˇhaˬ-ahˇ Ka li ngeuˇ law hawˇ maˬ siˬ lehˇ shaˇ noeˬ lu˰-eu meh .
42003016	K'oeˇ ngeh , aˬ yaw˰ ma˰ dawˬ tawˆ lu˰-ahˇ Yoˇhaˬ heu lo˰-ehˇ ehˇ k'o˰ nehˬ-euˬ meh . " Ngaˇ naw ma˰-ahˇ iˇ cu˰ la˰ k'oeˇ iˇ cu˰ shawˇ nehˬ-eu ma . Ehˇ k'aw˰ , ngaˇ naˆ maˬ tseˇ huiˬ dzehˬ mahˇ dzehˬ-eu g'aˬ oe lu˰ meh . Ngaˇ-aˬ , aˬ yaw˰-euˬ sehˬ nawˆ aˇ caˆ puiˇ nehˬ-eu teh˰-ehˇ k'aw˰ , mˇ-eu maˬ geuˇ nya . Aˬ yaw˰-aˬ , Muiˬ-eu shawˇ-eu Yaw sahˇ Miˬyehˇ la˰ k'oeˇ hawˇ-eu miˬ dzaˬ la˰ k'oeˇ , naw ma˰-ahˇ iˇ cu˰ shawˇ nehˬ la˰ teh˰-a .
42003017	Cehˇ baw shawˇ-awˇ , aˬ yaw˰-euˬ cehˇ jiˇ la˰ k'oeˇ pi ahˇ taˬ-eu g'aˇ duˬ , aˬ yaw˰-euˬ aˬ la˰-ahˇ baw seu tuˆ tehˬ taˬ-euˬ meh . Ehˇ k'aw˰ , cehˇ k'aw˰ hawˇ-eu myaˆ paw˰ deuˬ-ahˇ-aˬ , tiˬ jawˇ-iˬ maˬ miˆ-iˇ nya-eu miˬ dzaˬ la˰ k'oeˇ jehˆ puiˆ teh˰-a . "
42003018	Yoˇhaˬ-aˬ , tsawˇ haˬ k'oeˇ deuˬ-ahˇ gaˇ kawˆ g'awˬ mya jeˬ ja mehˬ-eu la˰ k'oeˇ g'aˬ bi˰-awˇ , Laˬ k'aˬ cehˇ-eu Guiˬ lahˬ dawˬ mehˬ nehˬ-euˬ meh .
42003019	Ehˇ k'aw˰ , sahˬ paˬ Heˬloˆ-aˬ , aˬ yaw˰-euˬ aˇ doˆ-euˬ miˬ zaˬ pyeu˰-eu Heˬlawˇdiˇ-ahˇ sheuˬ-euˬ uˬ ta˰ , yaw haiˬ g'awˬ mya jeˬ mˇ-euˬ miˇ neh , lehˬ dui dui meh lehˇ Yoˇhaˬ ehˇ-euˬ meh .
42003020	K'oeˇ ngeh jawˇ , Heˬloˆ-aˬ , Yoˇhaˬ-ahˇ tawˬ-ahˇ nyeh˰ uˇ nehˬ-eu la˰ k'oeˇ , k'oeˇ naˆ maˬ tseˇ haiˬ-eu jeˬ mˇ mehˬ nehˬ-euˬ meh .
42003021	Tsawˇ haˬ k'oeˇ deuˬ dawˬ tawˆ lu˰ iˇ cu˰ shawˇ g'aˬ ngeh , Yeˬsuˇ iˇ cu˰ shawˇ-euˬ meh . Aˬ yaw˰ guiˬ lahˬ shaˇ lu˰ ngeh , mˬ pah le-awˇ ,
42003022	Muiˬ-eu shawˇ-eu Yaw sahˇ Miˬyehˇ k'aˬ k'oeˬ lo˰-ehˇ aˬ yaw˰-euˬ k'oeˇ taˆ za˰ le-euˬ meh . Mˬ paw neh teˇ saˇ mahˇ doˆ le-awˇ ehˇ-eu , " Nawˇ-aˬ , ngaˇ zawˇ gaˬ-eu ngaˬ-euˬ Zaˬmaˇ ma . Nawˬ-ahˇ ngaˇnui k'ahˇ shiˇ dui dui ma . "
42003023	Yeˬsuˇ gaˇ mˇ dahˬ beh ngeh , smˬ tseˇ k'o˰ ehˇ g'aˬ ni byah laˇ-euˬ meh . Aˬ yaw˰-euˬ aˬ da-aˬ , Iˇliˇ-euˬ aˬ li Yoˇsehˆ meh lehˇ aˬ cawˬ sawˇ taˬ-euˬ meh . Yeˬsuˇ-euˬ tsui˰ daˆ gui le˰ ngeh , heu lo˰-ehˇ meh . Yeˬsuˇ , Yoˇsehˆ , Iˇliˇ ,
42003024	Maˬdaˆ , Leˬbiˇ , Meˬlaˬkiˇ , Yaˬnaˆ , Yoˇsehˆ ,
42003025	Maˬdaˬ tiˇ , Aˬmo , Naˬhmˬ , Iˇsaˬliˇ , Naˬgehˇ ,
42003026	Mawˇdaˆ , Maˬdaˬtiˇ , Seˬmiˇ , Yawˇsehˆ , Yoˇdaˆ ,
42003027	Yawˇnaˬ , Leˬsaˇ , Zeˬluˇbaˬ beˬlaˇ , Shaˬ tiˇlaˆ , Neˬliˇ ,
42003028	Meˬlaˬ kiˇ , Aˇdiˇ , Gawˇsaˬ , Eˇlaˬmaˬdaˬ , Iˇlehˆ ,
42003029	Yawˇshuˆ , Eˇliˇzaˬ , Yoˇlamˬ , Maˬdaˆ , Leˬbiˇ ,
42003030	Suˇmoˬ , Yuˇdaˆ , Yoˇsehˆ , Yoˇnamˬ , Eˇliˇkmˬ ,
42003031	Meˬleˬ , Mehˇnaˬ , Maˬdaˬdaˇ , Naˬdaˬ , Daˬbiˇ ,
42003032	Yeˬshehˇ , Awˇbehˆ , Bawˇza , Saˬlaˬmoˬ , Naˬshoˬ ,
42003033	Aˬmiˇnaˬdehˇ , Aˬdaˬmiˬ , Aˬlaˬniˬ , Heˬ zaˬloˬ , Paˬyehˆ , Yuˇdaˆ ,
42003034	Yaˬkoˆ , Iˇtsaˆ , Aˬbyaˬhaˬ , Teˬlah , Naˬkawˬ ,
42003035	Seˬlawˇ , Yeˬuˇ , Pehˇlehˆ , Eˬbaˬ , Sheˬlahˬ ,
42003036	Gaˬiˇ naˬ , Aˬpaˬtsaˆ , Sheˬmaˇ , Noˇaˬ , Laˬmehˇ ,
42003037	Maˬtuˇseˬlah , Iˇnawˆ , Jaˬyehˆ , Maˬhaˬ leˬliˆ , Geˇnaˬ ,
42003038	Iˇnoˆ , Seˬtaˆ , Aˬdaˬ , Miˬyehˇ .
42004001	Yeˬsuˇ-aˬ , Muiˬ-eu shawˇ-eu Yaw sahˇ Miˬyehˇ tiˬ byah ni ahˇ-eu la˰ k'oeˇ Yawˇdaˬ lawˇ baˬ-ahˇ neh g'o˰ laˇ-awˇ , Yaw sahˇ Miˬyehˇ neh aˬ yaw˰-ahˇ bawˇ tsahˬ bawˇ dahˇ-ahˇ sheuˬ g'eh-euˬ meh .
42004002	K'oeˇ gaˇ , Neh˰sahˬpaˬ aˬ yaw˰-ahˇ muˇ juˇ juˇ gaˇ oeˬ tseˇ nah byah ni ya daˬ-euˬ meh . Aˇ yamˬ k'oeˇ myah ni g'eh-eu la˰ k'oeˇ , aˬ yaw˰ tiˬ jeˬ-iˬ maˬ dzaˬ-euˬ miˇ neh , aˇ yamˬ k'oeˇ dzeuˇ ngeh jawˇ , hawˬ meh˰ meh˰ dui dui laˇ-euˬ meh .
42004003	K'oeˇ ngeh , Neh˰sahˬpaˬ aˬ yaw˰-ahˇ ehˇ nehˬ-eu , " Nawˇ Miˬyehˇ-euˬ Zaˬmaˇ pyeu˰-eu ngeuˇ naˇ , K'aˬ lo heu deuˬ-ahˇ kaˬ muˇ pyeu˰ laˇ-awˬ lehˇ dawˬ bi˰-awˬ tawˇ . "
42004004	Yeˬsuˇ aˬ yaw˰-ahˇ ehˇ k'o˰ nehˬ-eu , " ' Dzaˬ dzaˬ dawˇ dawˇ baˬ da neh teh˰-ehˇ tsawˇ haˬ zaˬ yaw deh˰ deh˰ nya-eu maˬ ngeuˇ-a ' lehˇ , Jaˇli˰ la˰ k'oeˇ ehˇ taˬ-euˬ meh . "
42004005	K'oeˇ naˇ , Neh˰sahˬpaˬ aˬ yaw˰-ahˇ yaw goˇ-ahˇ sheuˬ daˆ g'eh-awˇ , miˇ tsaˬ k'oeˇ taˆ k'aˇ jaˆ-eu miˇ k'ahˬ dawˬ tawˆ lu˰-ahˇ tiˬ k'ehˇ laˇ k'ehˬ bi mawˇ-euˬ meh .
42004006	Neh˰sahˬpaˬ ehˇ-eu , " Miˇ k'ahˬ heu deuˬ-ahˇ uˆ lahˇ-eu baoˬ dawˬ tawˆ lu˰ hawˇ-eu pyuˇ shuiˇ myawˬ gahˬ dawˬ tawˆ lu˰ nawˬ-ahˇ ngaˇ bi˰ ma . Heu deuˬ dawˬ tawˆ lu˰ ngaˬ-ahˇ a nehˬ jiˇ la˰-euˬ miˇ neh , ngaˇ k'aˇ bi˰ maw˰-eu g'aˬ-ahˇ bi˰ nya ma .
42004007	Teu miˇ neh , nawˇ ngaˬ-ahˇ uˬ duˬ tahˬ naˇ , dawˬ tawˆ lu˰ nawˬ-euˬ pyeu˰ laˇ teh˰-a . "
42004008	Yeˬsuˇ aˬ yaw˰-ahˇ ehˇ k'o˰ nehˬ-eu , " ' Nawˬ-euˬ Miˬyehˇ pyeu˰-eu SahˬpaˬMiˬyehˇ-ahˇ teh˰-ehˇ nawˇ uˬ duˬ ya tahˬ-awˇ , aˬ yaw˰-euˬ nui k'ahˇ teh˰-ehˇ ya mˇ meh ' lehˇ , Jaˇli˰ la˰ k'oeˇ ehˇ taˬ-euˬ meh . "
42004009	K'oeˇ naˇ , Neh˰sahˬpaˬ neh Yeˬsuˇ-ahˇ Yeˬluˇsaˬlehˬ meuˬ-ahˇ sheuˬ g'eh-awˇ , Uˬ duˬ tahˬ nymˇ nymˇ ma-euˬ goˇ dui dui-eu k'aˬ boeˬ k'oeˇ taˆ sheuˬ taˬ-awˇ ehˇ nehˬ-eu , " Nawˇ Miˬyehˇ-euˬ Zaˬmaˇ pyeu˰-eu ngeuˇ naˇ , heu gaˇ neh tsawˬ ka haw sheˇ .
42004010	Aˬ jeˬ miˇ neh ehˇ naˇ , Jaˇli˰ la˰ k'oeˇ heu lo˰-ehˇ ehˇ taˬ-euˬ meh . ' Nawˬ-ahˇ bi bo saˆ-eu g'aˇ duˬ , Miˬyehˇ aˬ yaw˰-euˬ mˬ taˆ g'aˬ k'ehˇ deuˬ-ahˇ k'ehˇ le˰ teh˰-a . '
42004011	' Nawˬ-euˬ aˬ kuiˇ k'aˬ lo-ahˇ maˬ bi ga zaw ni , aˬ yaw˰ ma˰ nawˬ-ahˇ ciˬ teh˰-a ' lehˇ k'aw˰ ehˇ taˬ-euˬ meh . "
42004012	Yeˬsuˇ aˬ yaw˰-ahˇ ehˇ k'o˰ nehˬ-eu , " ' Nawˬ-euˬ Miˬyehˇ pyeu˰-eu Sahˬpaˬ Miˬyehˇ-ahˇ nawˇ maˬ ya lawˬ haw-a ' lehˇ , Jaˇli˰ la˰ k'oeˇ bo˰ taˬ-euˬ meh . "
42004013	Neh˰sahˬpaˬ neh Yeˬsuˇ-ahˇ yawˬ jeˬ na lu˰ lawˬ haw-awˇ muˇ juˇ juˇ g'aˬ ngeh , Yeˬsuˇ-ahˇ tiˬ k'ehˬ tiˬ yamˬ byehˇ taˬ ya˰-awˇ doˆ-iˇ-euˬ meh .
42004014	K'oeˇ naˇ , Gaˬliˬlehˇ miˇ k'ahˬ-ahˇ Yeˬsuˇ g'o˰ leˇ-euˬ meh . Muiˬ-eu shawˇ-eu Yaw sahˇ Miˬyehˇ-euˬ baoˬ aˬ yaw˰ k'oeˇ taˆ jaˆ-euˬ meh . Aˬ yaw˰-euˬ gaˇ kawˆ miˇ k'ahˬ k'oeˇ k'ahˬ gaˬ doe-iˇ-euˬ meh .
42004015	K'oeˇ naˇ , uˬ duˬ tahˬ nymˇ la˰ k'oeˇ aˬ yaw˰ mehˬ nehˬ tsoˆ nehˬ-awˇ , tsawˇ haˬ yawˬ g'aˬ na lu˰ aˬ yaw˰-ahˇ ja ceuˬ-euˬ meh .
42004016	K'oeˇ naˇ , Yeˬsuˇ-aˬ , aˬ yaw˰ huiˬ laˇ-euˬ jawˇ duˬ pyeu˰-eu Naˬzaˬlehˇ meuˬ-ahˇ iˇ-awˇ , Jawˇ nah keuˆ laˇ ngeh , aˬ myah myah k'aˇ daˆ leˇ-euˬ lo˰-ehˇ , uˬ duˬ tahˬ nymˇ-ahˇ daˆ leˇ-euˬ meh . Aˬ yaw˰ Jaˇli˰ gui-eu lehˇ tuˇ laˇ ngeh ,
42004017	Miˬyehˇ g'aˇ duˬ ngehˬ dah-eu Iˇsaˬyaˇ neh bo˰ taˬ-euˬ sahˬ bo˰ aˬ yaw˰-ahˇ bi˰ nehˬ-euˬ meh . Aˬ yaw˰ sahˬ bo˰ k'oeˇ yoˆ puiˇ haw ngeh , heu lo˰-ehˇ bo˰ taˬ-euˬ tsahˇ-ahˇ puiˇ zaˬ-euˬ meh .
42004018	" Sahˬpaˬ Miˬyehˇ-euˬ Yaw sahˇ-aˬ , ngaˬ-euˬ k'oeˇ taˆ keuˆ le-euˬ meh . Aˬ jeˬ miˇ neh ehˇ naˇ , shaˬ-eu zahˬ-eu tsawˇ haˬ deuˬ-ahˇ , guiˬ lahˬ dawˬ bi mehˬ-eu g'aˇ duˬ , aˬ yaw˰ ngaˬ-ahˇ tseˇ doˆ-euˬ meh . pa˰ taˬ-euˬ deuˬ-ahˇ pyehˬ nehˬ-awˇ , myaˆ beh˰ deuˬ myaˆ nuiˆ mawˇ laˇ ni , bi k'ehˬ-euˬ deuˬ ya law-iˇ ni , dawˬ tsa˰ dawˬ dzawˇ mˇ-eu g'aˇ duˬ , aˬ yaw˰ ngaˬ-ahˇ k'ehˇ le˰-euˬ meh .
42004019	Sahˬpaˬ Miˬyehˇ g'awˬ shaˬ gaˬ-eu , aˇ k'o˰ keuˆ le taˬ-euˬ gaˇ kawˆ , ngaˇ tsa˰ gaˬ guˇ gaˬ le-euˬ ma . "
42004020	K'oeˇ naˇ , sahˬ bo˰ k'oeˇ yoˆ k'o˰-awˇ , uˬ duˬ tahˬ nymˇ-ahˇ sheuˬ g'eh-eu g'aˬ-ahˇ bi˰ k'o˰ nehˬ-awˇ nuiˇ-euˬ meh . Uˬ duˬ tahˬ nymˇ la˰ k'oeˇ k'aˇ jawˇ-eu tsawˇ haˬ dawˬ tawˆ lu˰ , aˬ yaw˰-ahˇ haw tsoˆ taˬ-euˬ meh .
42004021	Aˬ yaw˰ ma˰-ahˇ aˬ yaw˰ ehˇ nehˬ-eu , " Naw ma˰ ya gaˬ g'aˬ-euˬ Jaˇli˰ aˇ deuˆ heu deuˆ iˬ nah naw ma˰ naˇ haˬ lu˰ ngeh byah laˇ-euˬ meh . "
42004022	Aˬ yaw˰ ma˰ dawˬ tawˆ lu˰ aˬ yaw˰-ahˇ ja ceuˬ-eu meh . Aˬ yaw˰-euˬ k'aˬ meh-ahˇ ngehˬ doˆ la˰-euˬ muiˬ dui dui-eu dawˬ deuˬ-ahˇ aˬ yaw˰ ma˰ zahˬ leˇ-awˇ ehˇ-eu , " Tsawˇ haˬ teu g'aˬ Yoˇsehˆ-euˬ aˬ li maˬ ngeuˇ-a loˇ . "
42004023	K'oeˇ naˇ , aˬ yaw˰ ma˰-ahˇ Yeˬsuˇ heu lo˰-ehˇ ehˇ nehˬ-euˬ meh . " ' Saˬ laˬ g'oˬ-oˇ , yawˬ ha-euˬ naˇ gawˇ jeˬ huˬ laˆ taˬ-awˬ ' lehˇ ehˇ-eu dawˬ daˬ lo˰-ehˇ , naw ma˰ ngaˬ-ahˇ ehˇ maw˰ teh˰-a lehˇ ngaˇ siˬ nya ma . Gaˬbeˬneˬoˬ meuˬ-ahˇ ngaˬ neh mˇ mehˬ ya˰-euˬ jeˬ , heu gaˇ jiˇ mˇ mehˬ haw sheˇ lehˇ naw ma˰ ehˇ maw˰ teh˰-a .
42004024	Ngaˇ naw ma˰-ahˇ dawˇ coe ni ehˇ nehˬ nyaˇ . Miˬyehˇ g'aˇ duˬ ngehˬ dah-eu tsawˇ haˬ-ahˇ , aˬ yaw˰-euˬ jawˇ k'ahˬ la˰ k'oeˇ aˬ cawˬ maˬ taˬ huiˬ nehˬ-a .
42004025	Ngaˇ maˇ jawˆ ni ehˇ nehˬ nyaˇ . Smˇ k'o˰ uˬ ta˰ tiˬ paˆ keuˆ ni uˬ yehˇ maˬ yehˇ le ni jaˆ-euˬ miˇ neh , miˇ k'ahˬ k'ahˬ lah ni meh˰ dui shu˰ dui dui-eu jeˬ keuˆ le-euˬ Eˇliˇyaˆ-euˬ ziˇ k'oeˇ ziˇ-ahˇ , Iˇsaˬleˬlaˆ miˇ k'ahˬ la˰ k'oeˇ miˬ coeˬ miˬ ma g'awˬ mya ni jawˇ-euˬ meh .
42004026	Ehˇ k'aw˰ , Eˇliˇyaˆ-ahˇ nui g'aˬ jawˇ gaˇ maˬ k'ehˇ g'eh-ehˇ , Siˇdoˬ miˇ k'ahˬ Zaˬleˇpaˇ meuˬ-ahˇ jawˇ-eu miˬ coeˬ miˬ ma tiˬ g'aˬ jawˇ gaˇ teh˰-ehˇ k'ehˇ g'eh-euˬ meh .
42004027	Eˇliˇshehˇ-euˬ ziˇ-ahˇ k'aw˰ , Iˇsaˬleˬlaˆ miˇ k'ahˬ la˰ k'oeˇ coiˬ doi naˇ-eu tsawˇ haˬ g'awˬ mya ni jawˇ-eu meh . Ehˇ k'aw˰ , nui g'aˬ-ahˇ maˬ bi muiˬ maˬ bi shawˇ laˇ-ehˇ Suˇliˆ tsawˇ jeuˬ Neˬmaˬ tiˬ g'aˬ-ahˇ teh˰-ehˇ bi muiˬ bi shawˇ laˇ-euˬ meh . "
42004028	Aˬ yaw˰ k'oeˇ lo˰-ehˇ ehˇ gaˇ , uˬ duˬ tahˬ nymˇ la˰ k'oeˇ jawˇ-eu tsawˇ haˬ deuˬ nui ma pehˇ dui dui-euˬ meh .
42004029	Aˬ yaw˰ ma˰ tsawˬ tuˇ laˇ-awˇ , Yeˬsuˇ-ahˇ meuˬ meuˬ dzeˇ g'eu doˆ g'eh-awˇ , aˬ yaw˰ ma˰-euˬ meuˬ jaˆ-eu gawˬ jawˬ k'oeˇ jawˬ-euˬ uˬ du tsahˇ daˆ g'eh-euˬ meh . Aˬ yaw˰ ma˰ aˬ yaw˰-ahˇ lo guˇ-ahˇ biˬ ka nehˬ-eu lehˇ g'eh-eu meh .
42004030	Ehˇ k'aw˰ , tsawˇ haˬ aˇ ma˰-euˬ g'ahˇ ceh aˬ yaw˰ iˇ paˆ doˆ g'eh-euˬ meh .
42004031	K'oeˇ naˇ , Gaˬliˬlehˇ miˇ k'ahˬ Gaˬbeˬneˬoˬ meuˬ-ahˇ Yeˬsuˇ iˇ-euˬ meh . Jawˇ nah ngeh nah k'oeˇ gaˇ mehˬ nehˬ tsoˆ nehˬ-euˬ meh .
42004032	Aˬ yaw˰ mehˬ nehˬ tsoˆ nehˬ gaˇ aˬ yaw˰ ma˰ zahˬ dui dui leˇ-euˬ meh . Aˬ jeˬ miˇ neh ehˇ naˇ , baoˬ ahˇ-eu la˰ k'oeˇ aˬ yaw˰ mehˬ nehˬ tsoˆ nehˬ-euˬ meh .
42004033	Uˬ duˬ tahˬ nymˇ k'oeˇ nymˇ la˰ k'oeˇ , neh˰ yaw jaw˰ uˇ-eu tsawˇ haˬ tiˬ g'aˬ jawˇ-eu meh . Aˬ yaw˰ yaw k'aˆ-ehˇ guˇ-awˇ , heu lo˰-ehˇ ehˇ-eu meh .
42004034	" Aˬ huˇ . Naˬzaˬlehˇ meuˬ-ahˇ jawˇ-eu Yeˬsuˇ-oˇ , nawˇ nga ma˰-ahˇ aˬ jeˬ ta˰ te . Nga ma˰-ahˇ laˆ cawˆ le-eu lehˇ heu gaˇ oe teˬ loˇ . Nawˬ-ahˇ ngaˇ siˬ nya ma . Nawˇ-aˬ , Miˬyehˇ-euˬ muiˬ-eu shawˇ-eu g'aˬ meh . "
42004035	Neh˰ k'oeˇ mawˇ-ahˇ Yeˬsuˇ dawˬ bi˰-awˇ ehˇ-eu , " Ciˬ cuˇ ni jawˇ-awˇ tsawˇ haˬ teu g'aˬ-euˬ la˰ k'oeˇ neh doˆ le-awˬ . " Neh˰ k'oeˇ mawˇ tsawˇ haˬ k'oeˇ g'aˬ-ahˇ aˬ yaw˰ ma˰-euˬ mehˬ shi bi coˬ dzeh-awˇ , maˬ laˆ tahˬ maˬ laˆ naˇ nehˬ ni doˆ-iˇ-euˬ meh .
42004036	Tsawˇ haˬ k'oeˇ deuˬ zahˬ leˇ jiˇ-awˇ , tiˬ g'aˬ tiˇ g'aˬ ehˇ-eu , " Dawˬ teu dawˬ aˬ joˆ-ehˇ g'eh-eu dawˬ nga . Aˬ yaw˰ dawˬ ngehˬ-awˇ neh˰ yaw jaw˰-ahˇ dawˬ bi˰ ngeh , neh˰ doˆ-iˇ-eu nga laˬ . "
42004037	K'oeˇ naˇ , Yeˬsuˇ-euˬ gaˇ kawˆ miˇ k'ahˬ k'oeˇ k'ahˬ gaˬ doe-iˇ-euˬ meh .
42004038	Yeˬsuˇ uˬ duˬ tahˬ nymˇ-ahˇ neh doˆ-iˇ-awˇ , Siˇmoˬ-euˬ nymˇ-ahˇ iˇ-euˬ meh . Siˇmoˬ-euˬ tsawˇ mawˬ zaˬ miˬ zaˬ g'aˬ pyaˬ dui dui-eu meh . Aˬ yaw˰-ahˇ tiˬ poˆ haw nehˬ-eu g'aˇ duˬ , aˬ yaw˰ ma˰ Yeˬsuˇ-ahˇ shaˇ-eu meh .
42004039	Aˬ yaw˰-euˬ dawˬ peh Yeˬsuˇ yaw˰ leˇ-awˇ , naˇ gawˇ-ahˇ dehˬ ngeh , pyaˬ-eu taˬ leˇ-awˇ , tiˬ poˆ teh˰-ehˇ tsawˬ tuˇ laˇ-awˇ , aˬ yaw˰ ma˰-ahˇ hawˬ byawˇ laˆ dawˆ nehˬ-euˬ meh .
42004040	Nahˇ ma ga ahˇ g'aˬ ngeh , naˇ gawˇ g'awˬ mya jeˬ naˇ-eu tsawˇ haˬ g'awˬ mya ni-ahˇ , Yeˬsuˇ jawˇ gaˇ sheuˬ ha laˇ-euˬ meh . Yawˬ g'aˬ na lu˰ k'oeˇ taˆ aˬ yaw˰ aˬ la˰ ba˰ daˆ nehˬ-awˇ , dawˬ tawˆ lu˰-ahˇ laˆ taˬ nehˬ-euˬ meh .
42004041	Tsawˇ haˬ g'awˬ mya g'aˬ la˰ k'oeˇ uˇ-eu neh˰ deuˬ k'aw˰ , " Nawˇ-aˬ , Miˬyehˇ-euˬ Zaˬmaˇ meh " lehˇ guˇ guˇ-ehˇ doˆ-iˇ jiˇ-euˬ meh . Neh˰ k'oeˇ deuˬ dawˬ maˬ bi ngehˬ doˆ laˬ ni , Yeˬsuˇ yaw k'aˆ k'aˆ-ehˇ dehˬ-euˬ meh . Aˬ jeˬ miˇ neh ehˇ naˇ , aˬ yaw˰ Ka li pyeu˰-eu gaˇ kawˆ aˬ yaw˰ ma˰ siˬ nya-eu meh .
42004042	Uˬ bya bya laˇ ngeh , Yeˬsuˇ meuˬ-ahˇ neh doˆ-iˇ-awˇ , ciˬ cuˇ ni g'eh-eu jawˇ duˬ-ahˇ iˇ-euˬ meh . Tsawˇ haˬ aˇ ma˰ aˬ yaw˰-ahˇ poˆ mawˇ le-awˇ , tiˬ gaˇ-iˬ maˬ paˇ bi iˇ ni aˬ yaw˰ ma˰ nehˬ-ehˇ teh˰-ehˇ bi jawˇ-eu g'aˇ duˬ leh jeh-euˬ meh .
42004043	Ehˇ k'aw˰ , aˬ yaw˰ ma˰-ahˇ aˬ yaw˰ ehˇ nehˬ-eu , " Miˬyehˇ Miˇk'ahˬ gaˇ kawˆ Laˬ k'aˬ cehˇ-eu Guiˬ lahˬ dawˬ heu , meuˬ nui deuˬ-ahˇ k'aw˰ ngaˇ ya mehˬ-iˇ-a siˬ . Aˬ jeˬ miˇ neh ehˇ naˇ , K'oeˇ lo˰-ehˇ bi mehˬ-iˇ-eu lehˇ Miˬyehˇ ngaˬ-ahˇ k'ehˇ g'eh le˰-euˬ meh . "
42004044	K'oeˇ naˇ , Yuˇdaˆ miˇ k'ahˬ doe ni , uˬ duˬ tahˬ nymˇ la˰ k'oeˇ aˬ yaw˰ dawˬ mehˬ mehˬ-euˬ meh .
42005001	Tiˬ nah-aˬ , Geˬneˬsaˬlehˇ lah lah dzeˇ Yeˬsuˇ yaw˰ lu˰ ngeh , Miˬyehˇ-euˬ dawˬ kawˬ naˇ haˬ-eu g'aˇ duˬ , tsawˇ haˬ aˇ ma˰ ma˰ ma aˬ yaw˰ jawˇ gaˇ tah uˇ le lu˰-eu meh .
42005002	K'oeˇ ngeh , lawˬ nyiˬ laˇ lah lah dzeˇ g'eu doˆ taˬ-euˬ gaˇ aˬ yaw˰ ya mawˇ-euˬ meh . Ngaˬ shaˬ poˆ-eu tsawˇ haˬ deuˬ lawˬ la˰ nyiˇ iˇ doˆ-awˇ , za laˆ bu lu˰-eu meh .
42005003	Lawˬ k'oeˇ tiˬ laˇ-aˬ , Siˇmoˬ-euˬ lawˬ pyeu˰-eu meh . Siˇmoˬ-euˬ lawˬ-ahˇ Yeˬsuˇ uˇ-iˇ-awˇ , lawˬ k'oeˇ laˇ-ahˇ lah la˰ k'oeˇ paw ui cuiˆ dehˬ uˇ g'eh-eu g'aˇ duˬ , Siˇmoˬ-ahˇ aˬ yaw˰ k'ehˇ-euˬ meh . Yeˬsuˇ lawˬ la˰ k'oeˇ nuiˇ-awˇ , tsawˇ haˬ aˇ ma˰-ahˇ mehˬ nehˬ tsoˆ nehˬ-euˬ meh .
42005004	Aˬ yaw˰ mehˬ nehˬ tsoˆ nehˬ g'aˬ ngeh , Siˇmoˬ-ahˇ ehˇ nehˬ-eu , " Iˇ cu˰ yaw na˰ paw lawˬ heu g'eh-awˇ , za dzeh ahˇ g'eh-awˬ . "
42005005	Siˇmoˬ ehˇ-eu , " Saˬ laˬ-oˇ , nga ma˰ uˬ ci˰ miˇ lah-ehˇ dzeh dzeh-ehˇ shaˬ-euˬ k'aw˰ , tiˬ mawˇ-iˬ maˬ dzeh mi-aˬ . Ehˇ k'aw˰ , nawˇ k'ehˇ-eu miˇ neh ngaˇ dzeh haw ma . "
42005006	Aˬ yaw˰ ma˰ za dzeh ahˇ g'eh ngeh , ngaˬ shaˬ dzeh uˇ dui dui-euˬ miˇ neh , za pyaˬ-iˇ paˬ-ehˇ pyeu˰ laˇ-euˬ meh .
42005007	K'oeˇ miˇ neh , aˬ yaw˰ ma˰-ahˇ bi caw ba le-eu g'aˇ duˬ , lawˬ yawˬ laˇ yawˬ-ahˇ la˰ dzawˇ dzawˇ-awˇ kuˇ-euˬ meh . Lawˬ k'oeˇ laˇ oe keuˆ-awˇ , nyiˬ laˇ lu˰ ngaˬ shaˬ nyeh˰ byah-euˬ miˇ neh , ga nui˰-iˇ paˬ-ehˇ pyeu˰ laˇ-euˬ meh .
42005008	K'oeˇ lo˰-ehˇ pyeu˰ laˇ-euˬ gaˇ Siˇmoˬ Beˬtuˆluˆ ya mawˇ ngeh , Yeˬsuˇ-euˬ mehˬ shi aˬ yaw˰ pawˬ tsui˰ pawˬ dmˬ dmˬ-awˇ ehˇ-eu , " Sahˬpaˬ-oˇ , ngaˇ jawˇ gaˇ neh doˆ-iˇ-awˬ . Ngaˇ-aˬ , iˬ baˇ huiˬ dui dui-eu tsawˇ haˬ tiˬ g'aˬ ma . "
42005009	Ngaˬ shaˬ k'oeˇ myaˆ myaˆ-ehˇ mi-euˬ miˇ neh , Siˇmoˬ hawˇ-eu aˬ yaw˰-euˬ tsawˇ haˬ deuˬ zahˬ dui dui leˇ-euˬ meh .
42005010	Siˇmoˬ nehˬ-ehˇ ngaˬ shaˬ poˆ-eu cawˬ deuˬ pyeu˰-eu Zeˬbeˬdehˇ-euˬ aˬ li Yaˬkoˆ hawˇ-eu Yoˇhaˬ aˬ nya˰ nmˇ k'aw˰ , zahˬ dui dui leˇ-euˬ meh . Siˇmoˬ-ahˇ Yeˬsuˇ ehˇ nehˬ-eu , " Taˬ guˆ . Aˬ kaˇ naˇ , nawˬ-ahˇ ngaˬ shaˬ poˆ-eu tsawˇ haˬ maˬ paˇ bi geu˰-ehˇ , tsawˇ haˬ poˆ-eu tsawˇ haˬ bi geu˰ ma . "
42005011	Aˬ yaw˰ ma˰ lawˬ k'oeˇ nyiˬ laˇ-ahˇ lah lah dzeˇ g'eu daˆ ya˰-awˇ , yawˬ jeˬ na lu˰ byehˇ dzeh ya˰ jiˇ-awˇ , Yeˬsuˇ mehˬ nah caw teh g'eh-euˬ meh .
42005012	Yeˬsuˇ meuˬ tiˬ meuˬ-ahˇ jawˇ lu˰ ngeh , g'awˇ mawˇ mawˇ lah-ehˇ coiˬ doi naˇ byah taˬ-euˬ tsawˇ haˬ tiˬ g'aˬ aˬ yaw˰ jawˇ gaˇ laˇ-awˇ , aˬ yaw˰-ahˇ mawˇ ngeh , miˇ tsa awˆ byaˆ-awˇ ehˇ-eu , " Sahˬpaˬ-oˇ , nawˇ jahˇ nehˬ la˰ maw˰ naˇ , ngaˇ muiˬ laˇ shawˇ laˇ ni jahˇ nya meh . "
42005013	Yeˬsuˇ aˬ la˰ cawˬ ja-awˇ , aˬ yaw˰-ahˇ toeˬ ciˆ-awˇ ehˇ-eu , " Ngaˇ jahˇ nehˬ maw˰ ma . Muiˬ laˇ shawˇ laˇ-awˬ . " K'oeˇ ngeh , coiˬ coi naˇ gawˇ k'oeˇ tiˬ poˆ teh˰-ehˇ byoˆ tsehˆ-euˬ meh .
42005014	Yeˬsuˇ aˬ yaw˰-ahˇ dawˬ bi˰-awˇ ehˇ nehˬ-eu , " Tsawˇ haˬ tiˬ g'aˬ-ahˇ-iˬ maˬ ehˇ nehˬ ni , tiˬ poˆ teh˰-ehˇ piˇ ma jawˇ gaˇ le-awˇ , nawˬ-euˬ g'awˇ mawˇ bi pyehˆ tseˇ haw leˇ-awˬ . K'oeˇ naˇ , nawˇ naˇ gawˇ taˬ leˇ-euˬ gaˇ kawˆ tsawˇ haˬ yawˬ g'aˬ na lu˰ bi siˬ duˬ-eu g'aˇ duˬ , Moˇseˬ neh dawˬ bi˰ taˬ-euˬ lawˇ-eu shehˇ-eu jeˬ lawˇ-iˇ-awˬ . "
42005015	Ehˇ k'aw˰ , Yeˬsuˇ-euˬgaˇ kawˆ yaw beh naˆ maˬ tseˇ paˇ gaˬ doeˇ-iˇ-awˇ , aˬ yaw˰ dawˬ mehˬ mehˬ gaˇ naˇ haˬ-eu g'aˇ duˬ hawˇ-eu , naˇ gawˇ bi laˆ taˬ-eu g'aˇ duˬ , tsawˇ haˬ aˇ ma˰ deuˬ aˬ yaw˰ jawˇ gaˇ laˇ-euˬ meh .
42005016	Ehˇ k'aw˰ , ciˬ cuˇ ni g'eh-eu bawˇ tsahˬ bawˇ dahˇ-ahˇ Yeˬsuˇ iˇ-awˇ , guiˬ lahˬ shaˇ-iˇ-euˬ meh .
42005017	Tiˬ nah-aˬ , Yeˬsuˇ mehˬ nehˬ tsoˆ nehˬ lu˰ ngeh , Paˬliˬsehˇ tiˬ paˆ na deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ tiˬ paˆ na deuˬ k'aw˰ , nuiˇ lu˰-eu meh . Aˬ yaw˰ ma˰-aˬ , Gaˬliˬlehˇ miˇ k'ahˬ hawˇ-eu Yuˇdaˆ miˇ k'ahˬ-ahˇ jaˆ-eu meuˬ yawˬ meuˬ na lu˰ hawˇ-eu , Yeˬluˇsaˬlehˬ meuˬ-ahˇ jawˇ-eu oe-euˬ meh . Naˇ-eu gawˇ-eu tsawˇ haˬ deuˬ-ahˇ Yeˬsuˇ laˆ taˬ nehˬ nya ni , Sahˬpaˬ Miˬyehˇ-euˬ baoˬ aˬ yaw˰ nehˬ-ehˇ jawˇ lu˰-eu meh .
42005018	Tsawˇ haˬ tiˬ ma˰-aˬ , kuiˇ shiˇ la˰ shiˇ shiˇ-euˬ tsawˇ ha tiˬ g'aˬ-ahˇ , yu˰ zaˇ k'oeˇ taˆ bi yu˰-awˇ ba˰ la˰-euˬ meh . Tsawˇ haˬ k'oeˇ g'aˬ-ahˇ nymˇ la˰ k'oeˇ ba˰ ahˇ g'eh-awˇ , Yeˬsuˇ-euˬ mehˬ shi ba˰ taˬ leˇ-eu lehˇ aˬ yaw˰ ma˰ leh jeh lu˰-eu meh .
42005019	Ehˇ k'aw˰ , tsawˇ haˬ tiˬ teuˇ jawˇ lu˰-eu miˇ neh , nymˇ la˰ k'oeˇ maˬ ba˰ ahˇ g'eh nya-ehˇ , nymˇ mˬ k'oeˇ taˆ ba˰ daˆ g'eh-awˇ , nymˇ mˬ laˆ peh˰-awˇ , tsawˇ haˬ k'oeˇ g'aˬ-ahˇ yu˰ zaˇ k'oeˇ taˆ bi yu˰-awˇ , tsawˇ haˬ aˇ ma˰-euˬ g'ahˇ ceh Yeˬsuˇ-euˬ mehˬ shi aˬ za za-ehˇ pyehˬ ka nehˬ-euˬ meh .
42005020	Aˬ yaw˰ ma˰ k'oeˇ naˆ naˆ-ehˇ jah gaˇ Yeˬsuˇ ya mawˇ ngeh , naˇ-eu tsawˇ haˬ k'oeˇ g'aˬ-ahˇ ehˇ nehˬ-eu , " Cawˬ-oˇ , nawˬ-euˬ iˬ baˇ pyehˬ nehˬ g'aˬ-euˬ ma . "
42005021	K'oeˇ ngeh , Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ tiˬ g'aˬ tiˇ g'aˬ ehˇ-eu , " Miˬyehˇ-ahˇ yehˬ bawˬ sehˇ lu-ehˇ ehˇ-eu tsawˇ haˬ teu g'aˬ aˬ suˇ g'aˬ nga . Miˬyehˇ maˬ ngeuˇ naˇ aˬ suˇ g'aˬ iˬ baˇ pyehˬ nehˬ nya ta . "
42005022	Aˬ yaw˰ ma˰ k'oeˇ lo˰-ehˇ ehˇ lu˰-eu Yeˬsuˇ siˬ nya-awˇ , heu lo˰-ehˇ ehˇ nehˬ-euˬ meh . " Naw ma˰ aˬ jeˬ miˇ neh teu lo˰-ehˇ shaˇ noeˬ lu˰ te .
42005023	' Nawˬ-euˬ iˬ baˇ pyehˬ nehˬ g'aˬ-euˬ ma ' lehˇ ehˇ nehˬ-eu awˬ dzehˬ ta loˇ . ' Tuˇ-awˇ cah-awˬ ' lehˇ ehˇ nehˬ-eu awˬ dzehˬ ta loˇ .
42005024	Tsawˇhaˬ-euˬ Zaˬmaˇ-aˬ , miˇ tsaˬ heu k'oeˇ taˆ iˬ baˇ pyehˬ nehˬ nya-eu baoˬ jaˆ-eu gaˇ kawˆ , ngaˇ naw ma˰-ahˇ bi siˬ bi mawˇ ma . " K'oeˇ naˇ , kuiˇ shiˇ la˰ shiˇ shiˇ-euˬ tsawˇ haˬ k'oeˇ g'aˬ-ahˇ Yeˬsuˇ ehˇ nehˬ-eu , " Tuˇ-awˇ , nawˬ-euˬ yu˰ zaˇ ba˰-awˇ g'o˰-iˇ-awˬ lehˇ , ngaˇ nawˬ-ahˇ ehˇ-eu ma . "
42005025	Aˬ yaw˰ ma˰-euˬ mehˬ shi tsawˇ haˬ k'oeˇ g'aˬ tiˬ poˆ teh˰-ehˇ tuˇ laˇ-awˇ , aˬ yaw˰-euˬ yu˰ zaˇ ba˰-awˇ , Miˬyehˇ-ahˇ ja ceuˬ ja ceuˬ-ehˇ iˇ kahˇ-ahˇ g'o˰-iˇ-euˬ meh .
42005026	Aˬ yaw˰ ma˰ dawˬ tawˆ lu˰ zahˬ dui dui leˇ-awˇ , guˆ dui dui-eu la˰ k'oeˇ , Miˬyehˇ-ahˇ ja ceuˬ-awˇ ehˇ-eu , " Iˬ nah zahˬ dui dui leˇ paˬ-ehˇ g'eh-eu jeˬ-ahˇ aˬ dui ya mawˇ-euˬ ma . "
42005027	K'oeˇ naˇ , Yeˬsuˇ doˆ-iˇ-awˇ , Leˬbiˇ lehˇ myahˇ-euˬ kawˬ ta˰-eu tsawˇ haˬ tiˬ g'aˬ kawˬ ta˰-eu saˇ naˇ-ahˇ nuiˇ lu˰ gaˇ ya mawˇ-euˬ meh . Yeˬsuˇ aˬ yaw˰-ahˇ ehˇ nehˬ-eu , " Ngaˬ-euˬ mehˬ nah caw teh laˇ-awˬ . "
42005028	Leˬbiˇ tsawˬ tuˇ laˇ-awˇ , yawˬ jeˬ na lu˰ byehˇ dzeh ya˰ jiˇ-awˇ , Yeˬsuˇ-euˬ mehˬ nah caw teh g'eh-euˬ meh .
42005029	K'oeˇ naˇ , Leˬbiˇ-aˬ , aˬ yaw˰-euˬ nymˇ la˰ k'oeˇ Yeˬsuˇ-ahˇ huiˬ-eu hawˬ byawˇ tiˬ byawˇ lawˇ-euˬ meh . Kawˬ ta˰-eu tsawˇ haˬ g'awˬ mya ni hawˇ-eu tsawˇ haˬ nui deuˬ k'aw˰ , aˬ yaw˰ ma˰ nehˬ-ehˇ hawˬ jeh-ahˇ hawˬ jawˬ jawˬ lu˰-eu meh .
42005030	Paˬliˬsehˇ deuˬ hawˇ-eu aˬ yaw˰ ma˰-euˬ aˇ muˇ-ahˇ ta˰-eu Zahˇ dawˬ k'o˰ dawˬ mehˬ-eu saˬ laˬ deuˬ , Yeˬsuˇ-euˬ zaˬ lahˇ deuˬ-ahˇ ehˇ nehˬ-eu , " Aˬ jeˬ miˇ neh kawˬ ta˰-eu tsawˇ haˬ deuˬ hawˇ-eu iˬ baˇ zaˬ deuˬ nehˬ-ehˇ naw ma˰ dzaˬ ta˰ dawˇ ta˰ te . "
42005031	Aˬ yaw˰ ma˰-ahˇ Yeˬsuˇ ehˇ nehˬ-eu , " Jawˇ saˇ doˆ lu˰-eu deuˬ naˇ gawˇ laˆ saˆ-eu g'aˬ-ahˇ maˬ loˬ-a . Jawˇ saˇ maˬ doˆ-eu deuˬ teh˰-ehˇ naˇ gawˇ laˆ saˆ-eu g'aˬ-ahˇ loˬ-eu meh .
42005032	Aˬ cawˬ yaw zeu baw-eu tsawˇ haˬ deuˬ-ahˇ kuˇ-eu lehˇ ngaˇ oe-euˬ maˬ ngeuˇ . Iˬ baˇ zaˬ deuˬ iˬ baˇ bi noeˬ poˆ ni kuˇ-eu lehˇ oe-euˬ ma . "
42005033	Tsawˇ haˬ tiˬ paˆ na deuˬ Yeˬsuˇ-ahˇ heu lo˰-ehˇ ehˇ-eu meh . " Yoˇhaˬ-euˬ zaˬ lahˇ deuˬ tiˬ k'ehˬ maˬ taˬ ni maˬ dzaˬ-eu zahˇ jahˇ jahˇ-ehˇ guiˬ lahˬ shaˇ-eu meh . Paˬliˬsehˇ deuˬ-euˬ zaˬ lahˇ deuˬ k'aw˰ , k'oeˇ lo˰-ehˇ jahˇ-eu meh . Ehˇ k'aw˰ , nawˬ-euˬ zaˬ lahˇ deuˬ-aˬ , k'oeˇ lo˰-ehˇ maˬ jahˇ ni dzaˬ lu˰ dawˇ lu˰-eu ngaˬ tawˇ . "
42005034	Yeˬsuˇ aˬ yaw˰ ma˰-ahˇ ehˇ nehˬ-eu , " Miˬ zaˬ sheuˬ-eu g'aˬ k'aˇ jawˇ k'oeˇ keuˆ ni , oeˇ mˇ baˇ gaˇ laˇ-euˬ daˬ yah deuˬ-ahˇ maˬ dzaˬ-eu zahˇ bi jahˇ nya te loˇ . Maˬ bi jahˇ nya-a .
42005035	Ehˇ k'aw˰ , miˬ zaˬ sheuˬ-eu g'aˬ-ahˇ aˬ yaw˰ ma˰ nehˬ-ehˇ maˬ bi jawˇ ni bi sheuˬ byoˆ g'eh-eu tiˬ nah keuˆ le teh˰-a . K'oeˇ ngeh jawˇ , aˬ yaw˰ ma˰ maˬ dzaˬ-eu zahˇ jahˇ teh˰-a . "
42005036	Yaw jeˬ ma jeˬ heu hmˬ k'aw˰ , aˬ yaw˰ ma˰-ahˇ Yeˬsuˇ paˇ ja mehˬnehˬ-euˬ meh . " Tsawˇ haˬ tiˬ g'aˬ-iˬ mehˬ tsoeˬ yaw shui˰ cehˬ pyaˬ-awˇ , mehˬ tsoeˬ yaw cehˇ-ahˇ pehˇ tsahˇ maˬ do˰-aˇ . K'oeˇ lo˰-ehˇ jahˇ naˇ , mehˬ tsoeˬ yaw shui˰ laˆ pyaˬ gaˇ duˇ-eu uˬ ta˰ , pehˇ tsahˇ yaw shui˰ k'oeˇ mehˬ tsoeˬ yaw cehˇ-ahˇ maˬ dzawˆ leˇ-aˇ .
42005037	K'oeˇ gaˇ duˇ ni , tsawˇ haˬ tiˬ g'aˬ-iˬ aˬ ga˰ dzaˇ uiˇ shehˆ ahˇ-eu shaˬ k'oˆ iˇ puˬ yaw oeˇ la˰ k'oeˇ , aˬ ga˰ dzaˇ uiˇ yaw shui˰ maˬ shehˆ ahˇ-aˇ . K'oeˇ lo˰-ehˇ jahˇ naˇ , aˬ ga˰ dzaˇ uiˇ yaw shui˰ k'oeˇ shaˬ k'oˆ iˇ puˬ yaw oeˇ-ahˇ dzaˬ peh˰-eu miˇ neh , aˬ ga˰ dzaˇ uiˇ k'aˇ-iˇ jiˇ-eu uˬ ta˰ , shaˬ k'oˆ iˇ puˬ cawˆ-iˇteh˰-a .
42005038	Ehˇ k'aw˰ , aˬ ga˰ dzaˇ uiˇ yaw shui˰-ahˇ , shaˬ koˆ iˇ puˬ yaw shui˰ la˰ k'oeˇ ya shehˆ ahˇ-eu meh .
42005039	Tsawˇ haˬ tiˬ g'aˬ-iˬ , aˬ ga˰ dzaˇ uiˇ yaw oeˇ dawˇ g'aˬ naˇ , yaw shui˰ maˬ paˇ dawˇ maw˰-aˇ . ' Yaw oeˇ kuiˇ dzehˬ nya ' lehˇ ehˇ teh˰-a . "
42006001	Jawˇ nah ngeh nah , Yeˬsuˇ cehˇ yaˇ-ahˇ iˇ paˆ g'eh ngeh , aˬ yaw˰-euˬ zaˬ lahˇ deuˬ cehˇ nmˇ tseuˆ-awˇ , aˬ la˰ neh cehˇ pyuˇ tsui˰ doˆ dzaˬ-euˬ meh .
42006002	Paˬliˬsehˇ tiˬ paˆ na deuˬ ehˇ-eu , " Aˬ jeˬ miˇ neh Jawˇ nah-ahˇ maˬ mˇ k'mˬ-eu jeˬ naw ma˰ mˇ te . "
42006003	Yeˬsuˇ ehˇ-eu , " Daˬbiˇ hawˇ-eu aˬ yaw˰-euˬ mehˬ nah caw teh-euˬ tsawˇ haˬ deuˬ hawˬ meh˰ laˇ ngeh , Daˬbiˇ aˬ joˆ-ehˇ jahˇ-euˬ gaˇ kawˆ naw ma˰ maˬ ya gui haw-aˬ loˇ .
42006004	Miˬyehˇ-euˬ nymˇ la˰ k'oeˇ aˬ yaw˰ uˇ leˇ-awˇ , aˬ yaw˰-euˬ tsawˇ haˬ deuˬ nehˬ-ehˇ tiˬ kawˆ lo˰-ehˇ , Miˬyehˇ-ahˇ lawˇ nehˬ taˬ-euˬ kaˬ muˇ dzaˬ-euˬ maˬ ngeuˇ-a loˇ . Dzaˇ k'oeˇ piˇ ma deuˬ maˬ ngeuˇ naˇ maˬ dzaˬ k'mˬ-eu maˬ ngeuˇ-a loˇ . "
42006005	Yeˬsuˇ paˇ ehˇ-eu , " Tsawˇhaˬ-euˬ Zaˬmaˇ-aˬ , Jawˇ nah-ahˇ uˆ lahˇ-eu Sahˬpaˬ meh . "
42006006	Jawˇ nah yawˬ nah yawˬ-ahˇ , Yuˇdaˆ tsawˇ haˬ-euˬ uˬ duˬ tahˬ nymˇ-ahˇ Yeˬsuˇ uˇ leˇ-awˇ , mehˬ nehˬ tsoˆ nehˬ-euˬ meh . Aˬ la˰ aˇ maˇ pyawˬ shiˇ-euˬ tsawˇ haˬ tiˬ g'aˬ k'oeˇ gaˇ jawˇ-eu meh .
42006007	Paˬliˬsehˇ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ Yeˬsuˇ-ahˇ yaw lehˬ poˆ maw˰-eu miˇ neh , Jawˇ nah ngeh nah aˬ yaw˰ naˇ gawˇ laˆ taˬ nehˬ nga loˇ lehˇ haw lu˰-eu meh .
42006008	Yeˬsuˇ aˬ yaw˰ ma˰-euˬ nui noeˬ haw mawˇ-awˇ , aˬ la˰ tiˬ pyawˬ shiˇ-euˬ tsawˇ haˬ k'oeˇ g'aˬ-ahˇ " Heu gaˇ yaw˰ laˇ-awˬ " lehˇ ehˇ nehˬ ngeh , tsawˇ haˬ k'oeˇ g'aˬ k'oeˇ gaˇ yaw˰ leˇ-euˬ meh .
42006009	Yeˬsuˇ aˬ yaw˰ ma˰-ahˇ ehˇ nehˬ-eu , " Naw ma˰-ahˇ ngaˇ naˇ haˬ nyaˇ . Jawˇ nah ngeh nah Zahˇ dawˬ k'o˰ dawˬ aˬ dui-ahˇ aˬ jeˬ bi mˇ la˰ ta . Yaw muiˬ jeˬ bi mˇ la˰ ta loˇ . Maˬ muiˬ-eu jeˬ bi mˇ la˰ ta loˇ . Aˬ cawˬ-euˬ sa˰ laˇ-ahˇ ka k'o˰-eu jeˬ bi mˇ la˰ ta loˇ . Aˬ cawˬ-euˬ sa˰ laˇ-ahˇ laˆ cawˆ-eu jeˬ bi mˇ la˰ ta loˇ . "
42006010	Yeˬsuˇ aˬ yaw˰ ma˰-ahˇ tiˬ jawˬ haw doe-awˇ , aˬ la˰ tiˬ pyawˬ shiˇ-euˬ tsawˇ haˬ k'oeˇ g'aˬ-ahˇ " Aˬ la˰ caw ja-awˬ " lehˇ ehˇ nehˬ-euˬ meh . Tsawˇ haˬ k'oeˇ g'aˬ aˬ la˰ cawˬ ja ngeh , la˰ shiˇ shiˇ-eu taˬ leˇ-euˬ meh .
42006011	Ehˇ k'aw˰ , tsawˇ haˬ k'oeˇ deuˬ nui ma pehˇ dui dui-awˇ , Yeˬsuˇ-ahˇ aˬ joˆ-ehˇ jahˇ nehˬ paˬ nga lehˇ , aˬ yaw˰ ma˰ yaw kaˬ bawˬ dzaˬ-euˬ meh .
42006012	Aˇ nah aˇ yamˬ k'oeˇ la˰ k'oeˇ , Yeˬsuˇ gawˬ jawˬ-ahˇ daˆ leˇ-awˇ guiˬ lahˬ shaˇ-euˬ meh . Uˬ ci˰ miˇ lah-ehˇ Miˬyehˇ-ahˇ guiˬ lahˬ shaˇ bya-euˬ meh .
42006013	Uˬ bya bya laˇ ngeh , aˬ yaw˰-euˬ zaˬ lahˇ deuˬ-ahˇ kuˇ-awˇ , tseˇ nyi˰ g'aˬ tseˇ doˆ-awˇ , g'aˬ k'ehˇ lehˇ myahˇ nehˬ-euˬ meh .
42006014	Tseˇ doˆ-euˬ tseˇ nyi˰ g'aˬ-aˬ , aˬ yaw˰ neh Beˬtuˆluˆ lehˇ myahˇ nehˬ-euˬ Siˇmoˬ hawˇ-eu Siˇmoˬ-euˬ aˬ nyiˇ Aˬdehˬlehˬ , Yaˬkoˆ hawˇ-eu Yoˇhaˬ , Piˇliˇpuˆ , Baˬtawˇlaˬmehˇ ,
42006015	Ma˰tehˬ , Toˇmaˆ , Aˬlaˬpehˇ-euˬ aˬ li Yaˬkoˆ , Zeˬloˆ lehˇ kuˇ-eu Siˇmoˬ ,
42006016	Yaˬkoˆ-euˬ aˬ li Yuˇdaˆ , aˇ nah Yeˬsuˇ-ahˇ ahˬ dzaˬ-euˬ g'aˬ pyeu˰-eu Yuˇdaˆ Iˇsaˬgaˬliˬoˆ , heu deuˬ meh .
42006017	Yeˬsuˇ aˬ yaw˰-euˬ g'aˬ k'ehˇ deuˬ nehˬ-ehˇ gawˬ jawˬ-ahˇ neh za˰ ka le-awˇ , myaˬ dui dui-eu zaˬ lahˇ deuˬ nehˬ-ehˇ deh ga-ahˇ yaw˰ lu˰-eu meh . Yeˬluˇsaˬlehˬ meuˬ-ahˇ jawˇ-eu tsawˇ haˬ deuˬ , iˬ ma laˆ shaˆ lawˇ deh-ahˇ jaˆ-eu Duˇlu meuˬ hawˇ-eu Siˇdoˬ meuˬ-ahˇ jawˇ-eu tsawˇ haˬ deuˬ uˬ ta˰ , Yuˇdaˆ miˇ k'ahˬ k'ahˬ lah ni jawˇ-eu tsawˇ haˬ deuˬ uiˬ laˇ-awˇ , tsawˇ haˬ myaˬ dui dui-eu meh . Aˬ yaw˰ mehˬ nehˬ tsoˆ nehˬ gaˇ naˇ haˬ-eu g'aˇ duˬ hawˇ-eu , aˬ yaw˰ neh naˇ gawˇ bi laˆ taˬ-eu g'aˇ duˬ , aˬ yaw˰ ma˰ uiˬ laˇ taˬ-euˬ meh .
42006018	Neh˰ yaw jaw˰ uˇ-eu baˬ da neh shaˬ lu˰-eu tsawˇ haˬ deuˬ-ahˇ , aˬ yaw˰ laˆ taˬ nehˬ-euˬ meh .
42006019	Tsawˇ haˬ aˇ ma˰ dawˬ tawˆ lu˰ , aˬ yaw˰-ahˇ ya toeˬ tuˆ ni leh jeh-eu meh . Aˬ jeˬ miˇ neh ehˇ naˇ , aˬ yaw˰-euˬ la˰ k'oeˇ baoˬ doˆ le-awˇ , aˬ yaw˰ ma˰ dawˬ tawˆ lu˰-ahˇ naˇ gawˇ bi taˬ leˇ-eu meh .
42006020	Yeˬsuˇ aˬ yaw˰-euˬ zaˬ lahˇ deuˬ-ahˇ haw-awˇ ehˇ-eu , " Naw ma˰ shaˬ-eu zahˬ-eu tsawˇ haˬ deuˬ guiˬ lahˬ huiˬ-eu meh . Aˬjeˬ miˇ neh ehˇ naˇ , Miˬyehˇ Miˇk'ahˬ naw ma˰-ahˇ o˰-eu meh .
42006021	" Naw ma˰ nymˬ-mˇ meh˰ lu˰ shu˰ lu˰-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , naw ma˰ ya dzaˬ ya dawˇ dehˆ teh˰-a . " Naw ma˰ nymˬ-mˇ ya ngoeˇ-eu tsawˇ haˬ deuˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , naw ma˰ ya uiˇ teh˰-a .
42006022	" Tsawˇhaˬ-euˬ Zaˬmaˇ mehˬ nah naw ma˰ caw teh-eu baˬ da neh , aˬ cawˬ naw ma˰-ahˇ muiˇ-eu , naw ma˰-ahˇ sawˇ dzeh-awˇ yehˬ bawˬ sehˇ lu-ehˇ ehˇ-eu , naw ma˰-euˬ tsawˇ myahˇ cawˆ-iˇ ni jahˇ-eu , heu lo˰-ehˇ g'eh-eu deuˬ-ahˇ naw ma˰ ya daˬ ngeh , naw ma˰ guiˬ lahˬ huiˬ-eu meh .
42006023	K'oeˇ lo˰-ehˇ g'eh-eu jeˬ naw ma˰ k'oeˇ taˆ keuˆ le ngeh , laˬ k'aˬ cehˇ cehˇ-ehˇ tsawˬ-awˬ . Aˬ jeˬ miˇ neh ehˇ naˇ , mˬ k'oeˇ taˆ naw ma˰ g'aˇ duˬ lehˬ hmˬ taˬ-euˬ la˰ sawˬ huiˬ dui dui meh . Miˬyehˇ g'aˇ duˬ ngehˬ dah-euˬ tsawˇ haˬ deuˬ-ahˇ k'aw˰ , aˬ yaw˰ ma˰-euˬ aˬ poeˬ aˬ bawˇ deuˬ neh k'oeˇ lo˰-ehˇ jahˇ nehˬ-euˬ meh .
42006024	" Ehˇ k'aw˰ , naw ma˰ nymˬ-mˇ smˇ muiˬ muiˬ-eu deuˬ ya noeˬ shaˬ dui dui meh . Aˬ jeˬ miˇ neh ehˇ naˇ , naw ma˰ nui k'ahˇ jaˆ-eu jeˬ naw ma˰ za dzeuˇ jiˇ-euˬ meh .
42006025	" Naw ma˰ nymˬ-mˇ ya dzaˬ ya dawˇ lu˰-eu tsawˇ haˬ deuˬ ya noeˬ shaˬ dui dui meh . Aˬ jeˬ miˇ neh ehˇ naˇ , naw ma˰ k'oeˇ taˆ meh˰-eu shu˰-eu jeˬ keuˆ le teh˰-a . " Naw ma˰ nymˬ-mˇ uiˇ lu˰-eu tsawˇ haˬ deuˬ ya noeˬ shaˬ dui dui meh . Aˬ jeˬ miˇ neh ehˇ naˇ , naw ma˰ myaˆ biˇ ya doˆ-awˇ , tsawˇ ngoeˇ ya ngoeˇ teh˰-a .
42006026	" Tsawˇ haˬ dawˬ tawˆ lu˰ naw ma˰-ahˇ ja ceuˬ laˇ ngeh , naw ma˰ ya noeˬ shaˬ dui dui meh . Aˬ jeˬ miˇ neh ehˇ naˇ , Miˬyehˇ g'aˇ duˬ ngehˬ dah-eu jaˬ myaw˰ deuˬ-ahˇ k'aw˰ , aˬ yaw˰ ma˰-euˬ aˬ poeˬ aˬ bawˇ deuˬ neh k'oeˇ lo˰-ehˇ ja ceuˬ nehˬ-euˬ meh .
42006027	Ehˇ k'aw˰ , ngaˬ-euˬ ehˇ dawˬ ya gaˬ-euˬ tsawˇ haˬ deuˬ pyeu˰-eu naw ma˰-ahˇ ngaˇ heu lo˰-ehˇ ehˇ-eu ma . Naw ma˰-ahˇ muiˇ-eu tsawˇ haˬ deuˬ-ahˇ gaˬ-awˬ . Naw ma˰-ahˇ bye-eu tsawˇ haˬ deuˬ-ahˇ yaw muiˬ jeˬ mˇ nehˬ-awˬ .
42006028	Naw ma˰-ahˇ yaˬ k'ehˇ yaˬ-eu tsawˇ haˬ deuˬ-ahˇ dawˬ ngehˬ g'eh nehˬ-awˬ . Naw ma˰-ahˇ yehˬ bawˬ sehˇ lu-ehˇ jahˇ nehˬ la˰-euˬ tsawˇ haˬ deuˬ g'aˇ duˬ guiˬ lahˬ shaˇ nehˬ-awˬ .
42006029	Nawˬ-euˬ baˬ ba-ahˇ tehˆ laˇ-eu tsawˇ haˬ-ahˇ , baˬ ba yawˬ pyawˬ yawˬ paˇ ciˬ daˬ nehˬ-awˬ . K'oeˇ taˆ dm daˆ taˬ-eu pehˇ k'ahˬ yuˇ geu˰ laˇ-eu tsawˇ haˬ-ahˇ , la˰ k'oeˇ dm ahˇ taˬ-euˬ kahˇ k'aw˰ bi yuˇ geu˰-awˬ .
42006030	Nawˬ-ahˇ k'aˇ shaˇ-eu tsawˇ haˬ-ahˇ bi˰-awˬ . Nawˬ-euˬ myawˬ yuˇ geu˰-eu tsawˇ haˬ-ahˇ taˬ shaˇ k'o˰ .
42006031	Aˬ cawˬ neh naw ma˰-ahˇ k'aˇ bi mˇ nehˬ maw˰-eu lo˰-ehˇ , naw ma˰ aˬ cawˬ-ahˇ mˇ nehˬ-awˬ .
42006032	" Naw ma˰-ahˇ gaˬ-eu tsawˇ haˬ deuˬ-ahˇ teh˰-ehˇ gaˬ naˇ , naw ma˰ aˬ jeˬ guiˬ lahˬ za nmˇ . Iˬ baˇ zaˬ deuˬ k'aw˰ , yawˬ ha-ahˇ gaˬ-eu tsawˇ haˬ deuˬ-ahˇ gaˬ-eu siˬ nya meh .
42006033	Naw ma˰-ahˇ yaw muiˬ jeˬ mˇ nehˬ la˰-eu tsawˇ haˬ deuˬ-ahˇ teh˰-ehˇ yaw muiˬ jeˬ mˇ k'o˰ nehˬ naˇ , naw ma˰ aˬ jeˬ guiˬ lahˬ za nmˇ . Iˬ baˇ zaˬ deuˬ k'aw˰ k'oeˇ lo˰-ehˇ mˇ k'o˰ nehˬ-eu siˬ nya meh .
42006034	Bi˰ k'o˰ la˰ nya meh lehˇ noeˬ tmˬ coeˇ-eu tsawˇ haˬ deuˬ-ahˇ teh˰-ehˇ ngaˬ nehˬ paˇ nehˬ naˇ , naw ma˰ aˬ jeˬ guiˬ lahˬ za nmˇ . Iˬ baˇ zaˬ deuˬ k'aw˰ , k'oeˇ lo˰-ehˇ za k'o˰ gaˇ noeˬ tmˬ-awˇ , aˬ yaw˰ ma˰ yaw kaˬ ngaˬ nehˬ paˇ nehˬ-eu meh .
42006035	Ehˇ k'aw˰ , naw ma˰-ahˇ muiˇ-eu deuˬ-ahˇ gaˬ-awˬ . Yaw muiˬ jeˬ mˇ-awˬ . Bi˰ k'o˰ nehˬ la˰ gaˇ maˬ noeˬ tmˬ ni ngaˬ nehˬ paˇ nehˬ-awˬ . K'oeˇ lo˰-ehˇ jahˇ naˇ , naw ma˰ g'aˇ duˬ la˰ sawˬ huiˬ dui dui-awˇ , Huiˬ dui Mahˇ dui dui-eu G'aˬ-euˬ zaˬ naw ma˰ pyeu˰ laˇ teh˰-a . Aˬ jeˬ miˇ neh ehˇ naˇ , guiˬ lahˬ-ahˇ maˬ noeˬ mawˇ nya-eu tsawˇ haˬ hawˇ-eu haiˬ-eu tsawˇ haˬ deuˬ-ahˇ , aˬ yaw˰ g'awˬ shaˬ gaˬ-eu meh .
42006036	Naw ma˰-euˬ Aˬda g'awˬ shaˬ gaˬ-eu nui ma ahˇ-eu lo˰-ehˇ , naw ma˰ k'aw˰ ahˇ-awˬ .
42006037	" Aˬ cawˬ-ahˇ yaw lehˬ taˬ poˆ . Naw ma˰ aˬ cawˬ-ahˇ yaw lehˬ maˬ poˆ naˇ , Miˬyehˇ naw ma˰-ahˇ yaw lehˬ maˬ poˆ-aˇ . Aˬ cawˬ-ahˇ yaˇ k'aˬ taˬ daˇ . Naw ma˰ aˬ cawˬ-ahˇ yaˇ k'aˬ maˬ daˇ naˇ , Miˬyehˇ naw ma˰-ahˇ yaˇ k'aˬ maˬ daˇ-aˇ . Aˬ cawˬ-ahˇ iˬ baˇ pyehˬ nehˬ-awˬ . Naw ma˰ aˬ cawˬ-ahˇ iˬ baˇ pyehˬ nehˬ naˇ , Miˬyehˇ naw ma˰-ahˇ iˬ baˇ pyehˬ nehˬ la˰ teh˰-a .
42006038	Aˬ cawˬ-ahˇ bi˰-awˬ . Naw ma˰ aˬ cawˬ-ahˇ bi˰ naˇ , Miˬyehˇ naw ma˰-ahˇ biˬ la˰ teh˰-a . Miˬyehˇ naw ma˰-ahˇ bi˰ nehˬ la˰ ngeh , byah dui dui-eu cehˇ pehˬ-ahˇ neh pehˬ-awˇ , dehˬ teuˇ zuˆ teuˇ-eu uˬ ta˰ , pu cu cu ni tawˆ ahˇ-awˇ , naw ma˰-euˬ pehˇ k'ahˬ pehˇ dahˬ-ahˇ shehˆ ahˇ nehˬ la˰ teh˰-a . Naw ma˰ neh aˬ cawˬ-ahˇ k'aˇ bi˰ nehˬ-euˬ myaˆ ni , Miˬyehˇ naw ma˰-ahˇ bi˰ nehˬ la˰ teh˰-a . "
42006039	K'oeˇ naˇ , Yeˬsuˇ aˬ yaw˰ ma˰-ahˇ yaw jeˬ ma jeˬ heu hmˬ ja mehˬ nehˬ-euˬ meh . " Myaˆ beh˰ cawˬ cawˬ tiˬ g'aˬ tiˇ g'aˬ gaˇ ma sheuˬ mehˬ nya meh loˇ . Nyiˬ g'aˬ lu˰ duˬ k'ahˬ-ahˇ maˬ ga ahˇ-aˇ loˇ .
42006040	Dzaw zaˬ-aˬ , mehˬ zaˬ naˆ maˬ tseˇ huiˬ dzehˬ mahˇ dzehˬ ta loˇ . Ehˇ k'aw˰ , dawˬ tawˆ lu˰ dzaw luiˆ jiˇ-euˬ dzaw zaˬ tiˬ g'aˬ-aˬ , yawˬ ha-ahˇ mehˬ-euˬ saˬ laˬ g'aˬ naˆ ni huiˬ keuˆ leˇ nya-eu meh .
42006041	" Yawˬ ha-euˬ myaˆ nuiˆ-ahˇ tsmˬ-eu diˬ tm-ahˇ maˬ shaˇ sawˇ-ehˇ , nawˬ-euˬ mehˇ nmˇ-euˬ myaˆ nuiˆ-ahˇ tsmˬ-eu myaˆ paw˰ paw˰ zaˬ tiˬ hmˬ-ahˇ aˬ jeˬ miˇ neh toeˬ ceh te . Yawˬ ha-euˬ myaˆ nuiˆ-ahˇ diˬ tm tsmˬ lu˰-eu maˬ mawˇ nya gaˇ , ' Nawˬ-eu myaˆ nuiˆ-ahˇ ahˇ-eu myaˆ paw˰ ngaˇ pehˆ doˆ nehˬ nyaˇ ' lehˇ , nawˬ-euˬ mehˇ nmˇ-ahˇ nawˇ aˬ joˆ-ehˇ ehˇ leˇ coeˇ-eu nya .
42006042	Aw˰-a˰ tahˬ k'oˬ-ahˇ duˇ-eu tsawˇ haˬ-oˇ . Nawˬ-euˬ myaˆ nuiˆ-ahˇ tsmˬ-eu diˬ tm jeˬ huˬ ba˰ doˆ-awˬ . K'oeˇ sahˇ miˇ tsa , nawˬ-euˬ mehˇ nmˇ-euˬ myaˆ nuiˆ-ahˇ ahˇ-eu myaˆ paw˰ aˬ joˆ-ehˇ jahˇ-awˇ pehˆ doˆ nehˬ paˬ nga lehˇ , nawˬ-ahˇ mawˇ duˬ laˇ teh˰-a .
42006043	" Aˇ bawˇ yaw muiˬ-ahˇ aˇ siˬ yaw doeˇ maˬ siˬ le nya-a . K'oeˇ gaˇ duˇ ni , aˇ bawˇ yaw doeˇ-ahˇ aˇ siˬ yaw muiˬ maˬ siˬ le nya-a .
42006044	Aˬ gah baw duˆ-ahˇ siˬ guˬ aˇ siˬ maˬ pyaˆ haw-aˬ . Aˬ gah la˰ cehˇ baw duˆ-ahˇ aˬ ga˰ aˇ siˬ maˬ pyaˆ haw-aˬ .
42006045	Tsawˇ haˬ yaw muiˬ-aˬ , yawˬ ha-euˬ nui ma la˰ k'oeˇ jeˬ hmˬ taˬ-euˬ yaw muiˬ jeˬ yuˇ doˆ la˰-awˇ , tsawˇ haˬ yaw haiˬ-aˬ , yawˬ ha-eu nui ma la˰ k'oeˇ shaˇ dawˆ taˬ-euˬ yaw haiˬ jeˬ beuˬ doˆ la˰-eu meh . Aˬ jeˬ miˇ neh ehˇ naˇ , nui ma la˰ k'oeˇ k'aˇ ahˇ-eu jeˬ , k'aˬ meh-ahˇ ngehˬ doˆ la˰-eu meh .
42006046	" Ngaˬ neh ehˇ taˬ-euˬ lo˰-ehˇ naw ma˰ maˬ mˇ gaˇ neh , aˬ jeˬ miˇ neh ngaˬ-ahˇ ' Sahˬpaˬ-o , Sahˬpaˬ-oˇ ' lehˇ kuˇ te .
42006047	Ngaˇ jawˇ gaˇ laˇ-awˇ , ngaˬ neh mehˬ-euˬ dawˬ gaˬ-awˇ naˇ haˬ geu˰-eu tsawˇ haˬ-aˬ , aˬ joˆ-ehˇ g'eh-eu tsawˇ haˬ-ahˇ duˇ-eu gaˇ kawˆ , ngaˇ naw ma˰-ahˇ mehˬ nehˬ nyaˇ .
42006048	Aˬ yaw˰-aˬ , yaw na˰ na˰-ehˇ k'ahˬ-awˇ , k'aˬ lo k'oeˇ taˆ zi˰ dah ni maˇ-awˇ tsoˆ-euˬ nymˇ tsoˆ-eu tsawˇ haˬ-ahˇ duˇ-eu meh . Iˇ jeuˬ jeuˬ le-awˇ nymˇ k'oeˇ nymˇ-ahˇ ciˬ tahˬ ciˬ tuˆ k'aw˰ , zi˰ dah ni tsoˆ taˬ-euˬ miˇ neh , maˬ luˆ maˬ laˆ laˇ-a .
42006049	Ehˇ k'aw˰ , ngaˬ neh mehˬ-euˬ dawˬ gaˬ-awˇ maˬ naˇ haˬ geu˰-eu tsawˇ haˬ-aˬ , dawˬ pehˬ maˬ laˆ zi˰ ni nymˇ tsoˆ-euˬ tsawˇ haˬ-ahˇ duˇ-eu meh . Iˇ jeuˬ jeuˬ le-awˇ nymˇ k'oeˇ nymˇ-ahˇ ciˬ tahˬ ciˬ tuˆ ngeh , tiˬ poˆ teh˰-ehˇ coˬ dzeh-iˇ-awˇ , coˬ pyaˆ coˬ shaˆ jiˇ-eu meh .
42007001	Yeˬsuˇ tsawˇ haˬ k'oeˇ deuˬ-ahˇ k'aˇ ehˇ nehˬ paˬ-ehˇ g'eh-eu jeˬ ehˇ nehˬ g'aˬ ngeh , Gaˬbeˬneˬoˬ meuˬ-ahˇ iˇ-euˬ meh .
42007002	K'oeˇ gaˇ jawˇ-eu Loˇmaˆ guiˇ ma˰ k'oeˇ taˆ uˆ lahˇ-eu yaw huiˬ yaw mahˇ tiˬ g'aˬ , aˬ yaw˰ gaˬ dui dui-eu zaˬ k'aˆ shiˇ taw tehˬ ni naˇ lu˰-eu meh .
42007003	Yaw huiˬ yaw mahˇ k'oeˇ g'aˬ Yeˬsuˇ gaˇ kawˆ ya gaˬ ngeh , aˬ yaw˰-euˬ zaˬ k'aˆ-ahˇ bi laˆ taˬ-eu g'aˇ duˬ , Yuˇdaˆ tsawˇ haˬ tsawˇ mawˬ tsawˇ k'aˆ deuˬ-ahˇ k'ehˇ g'eh-awˇ , Yeˬsuˇ-ahˇ bi kuˇ laˬ-iˇ-euˬ meh .
42007004	Aˬ yaw˰ ma˰ Yeˬsuˇ jawˇ gaˇ iˇ keuˆ ngeh , Yeˬsuˇ-ahˇ shaˇ dui dui-awˇ ehˇ-eu , " Tsawˇ haˬ heu g'aˬ-ahˇ nawˇ caw ba nehˬ paˬ-ehˇ g'eh dui dui meh .
42007005	Aˬ dui-euˬ tsawˇ jeuˬ-ahˇ aˬ yaw˰ gaˬ-awˇ , aˬ dui-euˬ g'aˇ duˬ uˬ duˬ tahˬ nymˇ tsoˆ nehˬ la˰-euˬ meh . "
42007006	K'oeˇ ngeh , aˬ yaw˰ ma˰ nehˬ-ehˇ Yeˬsuˇ iˇ nehˬ-euˬ meh . Yaw huiˬ yaw mahˇ k'oeˇ g'aˬ-euˬ nymˇ-ahˇ maˬ kaˬ maˬ kaˇ-ehˇ iˇ keuˆ ngeh , yaw huiˬ yaw mahˇ k'oeˇ g'aˬ aˬ yaw˰-euˬ cawˬ deuˬ-ahˇ Yeˬsuˇ jawˇ gaˇ k'ehˇ g'eh le˰-awˇ , heu lo˰-ehˇ bi ehˇ le-euˬ meh . " Sahˬpaˬ-oˇ , nawˇ ngaˬ-euˬ nymˇ-ahˇ oe-eu lehˇ gaˇ ma maˬ bi cah coeˬ maw˰ nya . Aˬ jeˬ miˇ neh ehˇ naˇ , ngaˬ-euˬ nymˇ-ahˇ nawˇ bi uˇ laˇ paˬ-ehˇ , ngaˇ tiˬ paw˰-iˬ maˬ geuˇ nya .
42007007	K'oeˇ miˇ neh , nawˇ jawˇ gaˇ ngaˬ-euˬ g'awˇ mawˇ maˬ oe-euˬ ma . Dawˬ teh˰-ehˇ bi˰ le˰-awˇ , ngaˬ-euˬ zaˬ k'aˆ-ahˇ bi taˬ leˇ nehˬ la˰-awˬ .
42007008	Aˬ jeˬ miˇ neh ehˇ naˇ , ngaˇ k'aw˰ , ngaˬ naˆ maˬ teˇ huiˬ-eu yaw huiˬ yaw mahˇ deuˬ-euˬ la˰ oˆ jawˇ-awˇ gaˇ ya mˇ-eu lo˰-ehˇ , ngaˬ-euˬ la˰ oˆ gaˇ mˇ-eu yehˇ deuˬ k'aw˰ jawˇ ma . Ngaˬ neh ' Iˇ-awˬ ' lehˇ ehˇ nehˬ-euˬ g'aˬ ya iˇ-awˇ , ' Laˇ-awˬ ' lehˇ ehˇ nehˬ-euˬ g'aˬ ya laˇ meh . ' Heu jeˬ mˇ sheˇ ' lehˇ , ngaˬ-euˬ zaˬ k'aˆ-ahˇ ngaˇ k'ehˇ naˇ , ngaˬ neh k'aˇ k'ehˇ-euˬ lo˰-ehˇ ya mˇ meh . "
42007009	K'oeˇ lo˰-ehˇ ehˇ gaˇ Yeˬsuˇ ya gaˬ ngeh , zahˬ leˇ-awˇ , aˬ yaw˰-euˬ mehˬ nah caw teh lu˰-eu tsawˇ haˬ aˇ ma˰ jawˇ paw ciˬ pyawˇ-awˇ ehˇ nehˬ-eu , " Ngaˇ naw ma˰-ahˇ ehˇ nehˬ nyaˇ . Iˇsaˬleˬlaˆ tsawˇ haˬ deuˬ la˰ k'oeˇ k'aw˰ , heu naˆ naˆ-ehˇ jah-eu tsawˇ haˬ ngaˇ maˬ mawˇ haw-aˬ . "
42007010	Dawˬ tsa˰ tsa˰ le-euˬ tsawˇ haˬ k'oeˇ deuˬ yaw huiˬ yaw mahˇ k'oeˇ g'aˬ-euˬ nymˇ-ahˇ g'o˰-iˇ ngeh , zaˬ k'aˆ k'oeˇ g'aˬ taˬ leˇ-euˬ gaˇ ya mawˇ-euˬ meh .
42007011	K'oeˇ naˇ k'ah , Naˬiˇnaˆ meuˬ lehˇ kuˇ-eu meuˬ tiˬ meuˬ-ahˇ Yeˬsuˇ le-euˬ meh . Aˬ yaw˰-euˬ zaˬ lahˇ deuˬ hawˇ-eu , tsawˇ haˬ aˇ ma˰ ma˰ ma tiˬ ma˰ aˬ yaw˰ nehˬ-ehˇ le-euˬ meh .
42007012	Meuˬ-euˬ lahˇ k'ehˬ dawˬ peh aˬ yaw˰ le keuˆ ngeh , tsawˇ shiˇ ba˰ pahˬ-iˇ-eu lehˇ doˆ le lu˰ gaˇ ya mawˇ-euˬ meh . Miˬ coeˬ miˬ ma ti g'aˬ aˬ li tiˬ li teh˰-ehˇ jawˇ-eu bi shiˇ-euˬ meh . Meuˬ-ahˇ jawˇ-eu tsawˇ haˬ g'awˬ mya ni , miˬ coeˬ miˬ ma k'oeˇ g'aˬ nehˬ-ehˇ doˆ le lu˰-eu meh .
42007013	Miˬ coeˬ miˬ ma k'oeˇ g'aˬ-ahˇ Sahˬpaˬ Yeˬsuˇ ya mawˇ ngeh , g'awˬ shaˬ haw gaˬ-awˇ , " Taˬ ngoeˇ " lehˇ ehˇ nehˬ-euˬ meh .
42007014	Aˬ yaw˰ le-awˇ , seuˆ yo˰-ahˇ toeˬ ciˆ ngeh , seuˆ yo˰ ba˰ lu˰-eu tsawˇ haˬ deuˬ naˬ leˇ-euˬ meh . " Aˬ nyiˇ-oˇ , tuˇ laˇ-awˬ lehˇ nawˬ-ahˇ ngaˇ ehˇ-eu ma " lehˇ , shiˇ-euˬ k'oeˇ g'aˬ-ahˇ Yeˬsuˇ ehˇ nehˬ-euˬ meh .
42007015	K'oeˇ ngeh , shiˇ-euˬ tsawˇ haˬ k'oeˇ g'aˬ tuˇ nuiˇ laˇ-awˇ , dawˬ ngehˬ ngehˬ-euˬ meh . K'oeˇ naˇ , aˬ ma g'aˬ-ahˇ , " Nawˬ li sheuˬ k'o˰-awˬ " lehˇ Yeˬsuˇ ehˇ-awˇ a k'o˰ nehˬ-euˬ meh .
42007016	Aˬ yaw˰ ma˰ dawˬ tawˆ lu˰ guˆ dui dui-awˇ , Miˬyehˇ-ahˇ ja ceuˬ-euˬ meh . " Miˬyehˇ g'aˇ duˬ ngehˬ dah-eu huiˬ dui dui-eu g'aˬ aˬ dui jawˇ gaˇ doˆ laˇ-euˬ ngaˇ " lehˇ hawˇ-eu , " Miˬyehˇ aˬ yaw˰-euˬ tsawˇ haˬ deuˬ-ahˇ haw le-euˬ ngaˇ " lehˇ , aˬ yaw˰ ma˰ ehˇ-eu meh .
42007017	Yeˬsuˇ k'oeˇ lo˰-ehˇ mˇ-euˬ gaˇ kawˆ k'oeˇ , Yuˇdaˆ miˇ k'ahˬ gaˬ byah-iˇ-awˇ , dawˬ peh jaˆ-eu miˇ k'ahˬ deuˬ-ahˇ gaˬ doe-iˇ-euˬ meh .
42007018	Gaˇ kawˆ k'oeˇ deuˬ dawˬ tawˆ lu˰ , Yoˇhaˬ-euˬ zaˬ lahˇ deuˬ neh Yoˇhaˬ-ahˇ dzawˇ nehˬ-euˬ meh .
42007019	K'oeˇ naˇ , Yoˇhaˬ-aˬ , aˬ yaw˰-euˬ zaˬ lahˇ nyiˬ g'aˬ-ahˇ kuˇ-awˇ , Sahˬpaˬ Yeˬsuˇ jawˇ gaˇ k'ehˇ g'eh-awˇ heu lo˰-ehˇ bi naˇ haˬ-iˇ-euˬ meh . " Oe teh˰-a lehˇ Yoˇhaˬ ehˇ-eu k'oeˇ g'aˬ nawˇ ma loˇ . Maˬ ngeuˇ naˇ , yawˬ g'aˬ yawˬ oe gaˇ nga ma˰ noeˬ tmˬ-awˇ ya dawˬ gaˇ ehˇ ta loˇ . "
42007020	Aˬ yaw˰ ma˰ Yeˬsuˇ jawˇ gaˇ iˇ keuˆ-awˇ naˇ haˬ-eu , " Iˇ cu˰ shawˇ-eu Yoˇhaˬ neh nga ma˰-ahˇ nawˇ jawˇ gaˇ k'ehˇ g'eh le˰-awˇ , oe teh˰-a lehˇ aˬ yaw˰ neh ehˇ-euˬ k'oeˇ g'aˬ nawˇ ma loˇ . Maˬ ngeuˇ naˇ , yawˬ g'a˰ yawˬ oe gaˇ nga ma˰ noeˬ tmˬ-awˇ ya dawˬ gaˇ ehˇ ta loˇ lehˇ bi naˇ haˬ le-euˬ meh . "
42007021	K'oeˇ ngeh k'a tseuˆ ni , naˇ-eu gawˇ-eu tsawˇ haˬ deuˬ , yaw jaw pyaˬ-eu tsawˇ haˬ deuˬ hawˇ-eu , neh˰ yaw jaw˰ uˇ-eu tsawˇ haˬ g'awˬ mya ni-ahˇ Yeˬsuˇ laˆ taˬ nehˬ-awˇ , myaˆ beh˰ g'awˬ mya g'aˬ-ahˇ myaˆ nuiˆ bi mawˇ laˇ-euˬ tiˬ dehˬ pyeu˰-eu meh .
42007022	Yoˇhaˬ-euˬ g'aˬ k'ehˇ k'oeˇ nyiˬ g'aˬ-ahˇ aˬ yaw˰ ehˇ nehˬ-eu , " Naw nya˰ g'o˰-iˇ-awˇ , naw nya˰ neh k'aˇ ya gaˬ k'aˇ ya mawˇ-euˬ jeˬ , Yoˇhaˬ-ahˇ dzawˇ nehˬ-iˇ-awˬ . Myaˆ beh˰ mawˇ nya laˇ-euˬ , kuiˇ kuˆ cah nya laˇ-euˬ , coi doi shawˇ laˇ-euˬ , tsawˇ shiˇ g'o˰ deh˰ laˇ-euˬ , shaˬ zaˬ zahˬ zaˬ deuˬ Laˬ k'aˬ cehˇ-eu Guiˬ lahˬ dawˬ ya gaˬ-euˬ , gaˇ kawˆ heu deuˬ dzawˇ nehˬ-iˇ-awˬ .
42007023	Ngaˬ-ahˇ jah-eu nui ma poˆ poˆ laˆ laˆ-ehˇ maˬ g'eh-eu tsawˇ haˬ deuˬ guiˬ lahˬ huiˬ teh˰-a . "
42007024	Yoˇhaˬ-euˬ zaˬ lahˇ k'oeˇ nyiˬ g'aˬ g'o˰ dzeuˇ ngeh , Yeˬsuˇ tsawˇ haˬ aˇ ma˰ k'oeˇ deuˬ-ahˇ Yoˇhaˬ-euˬ gaˇ kawˆ heu lo˰-ehˇ ehˇ nehˬ-euˬ meh . " Bawˇ tsahˬ bawˇ dahˇ-ahˇ Yoˇhaˬ jawˇ gaˇ naw ma˰ iˇ ngeh , aˬ jeˬ-ahˇ ya mawˇ ni noeˬ tmˬ-awˇ iˇ teˬ . Aˇ to˰ aˇ bawˬ-ahˇ jaˬ lehˇ baw nyeh gaˇ haw-iˇ teˬ loˇ .
42007025	Maˬ ngeuˇ naˇ , aˬ jeˬ-ahˇ haw-iˇ-eu lehˇ iˇ teˬ . Muiˬ dui dui-eu mehˬ tsoeˬ dm lu˰-eu tsawˇ haˬ-ahˇ haw-iˇ teˬ loˇ . K'oeˇ lo˰-ehˇ g'eh-eu mehˬ tsoeˬ dm-awˇ yaw kuiˇ teh˰-ehˇ dzaˬ-eu tsawˇ haˬ deuˬ , sahˬ paˬ-euˬ hawˇ nymˇ-ahˇ jawˇ-eu maˬ ngeuˇ-a loˇ .
42007026	Naw ma˰ aˬ jeˬ-ahˇ haw-iˇ teˬ lehˇ ehˇ sheˇ . Miˬyehˇ g'aˇ duˬ ngehˬ dah-eu g'aˬ-ahˇ haw-iˇ-euˬ maˬ ngeuˇ loˇ . Ngeuˇ meh . Miˬyehˇ g'aˇ duˬ ngehˬ dah-eu k'oeˇ g'aˬ-ahˇ haw-iˇ-euˬ yaw duˬ baw meh . Naw ma˰ neh haw-iˇ-euˬ k'oeˇ g'aˬ-aˬ , Miˬyehˇ g'aˇ duˬ ngehˬ dah-eu deuˬ dawˬ tawˆ lu˰ naˆ maˬ tseˇ huiˬ dzehˬ-eu g'aˬ meh .
42007027	Aˬ jeˬ miˇ neh ehˇ naˇ , Yoˇhaˬ gaˇ kawˆ Jaˇli˰ la˰ k'oeˇ heu lo˰-ehˇ bo˰ taˬ-euˬ jaˆ-eu meh . ' Ngaˬ-euˬ g'aˇ duˬ ngehˬ dah-eu g'aˬ , nawˬ-euˬ mehˬ hu ngaˇ pyehˬ g'eh-awˇ , nawˬ-euˬ gaˇ ma bi shaˇ dahˇ ma . '
42007028	Ngaˇ naw ma˰-ahˇ ehˇ nehˬ nyaˇ . Zaˬ miˬ zaˬ-euˬ uˬ maˆ la˰ k'oeˇ neh k'aˇ deh˰ doˆ le-euˬ tsawˇ haˬ zaˬ dawˬ tawˆ lu˰ la˰ k'oeˇ , Yoˇhaˬ naˆ maˬ tseˇ huiˬ dzehˬ mahˇ dzehˬ-eu tiˬ g'aˬ-iˬ maˬ jawˇ-a . Ehˇ k'aw˰ , Miˬyehˇ Miˇk'ahˬ la˰ k'oeˇ aˬ cawˬ ta˰-ehˇ teˬ dzehˬ nyiˇ dzehˬ-eu g'aˬ-aˬ , Yoˇhaˬ naˆ maˬ tseˇ huiˬ dzehˬ mahˇ dzehˬ-eu meh . "
42007029	Tsawˇ haˬ dawˬ tawˆ lu˰ , Yoˇhaˬ dawˬ mehˬ mehˬ gaˇ ya gaˬ-euˬ meh . Aˬ yaw˰ ma˰ hawˇ-eu kawˬ ta˰-eu tsawˇ haˬ deuˬ-aˬ , Miˬyehˇ neh dawˬ bi˰ taˬ-euˬ yaw tsaˬ yaw dawˇ jeˬ-ahˇ ha geu˰-awˇ , Yoˇhaˬ neh iˇ cu˰ bi shawˇ-euˬ meh .
42007030	Ehˇ k'aw˰ , Paˬliˬsehˇ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ-aˬ , Miˬyehˇ neh aˬ yaw˰ ma˰ g'aˇ duˬ lehˬ hmˬ taˬ-euˬ jeˬ-ahˇ maˬ ha geu˰-ehˇ , Yoˇhaˬ neh iˇ cu˰ maˬ bi shawˇ ni jawˇ-euˬ meh .
42007031	Yeˬsuˇ paˇ ehˇ-eu , " Heu ziˇ-euˬ tsawˇ haˬ deuˬ aˬ jeˬ-ahˇ shaˇ cehˆ haw paˬ ngeh . Aˬ yaw˰ ma˰ aˬ jeˬ-ahˇ duˇ-eu nga .
42007032	Aˬ yaw˰ ma˰-aˬ , lehˆ lehˆ kawˆ-ahˇ nuiˇ-awˇ tiˬ ma˰ tiˇ ma˰ heu lo˰-ehˇ guˇ cawˬ lu˰-eu zaˬ deuˬ-ahˇ duˇ-eu meh . ' Nga ma˰ tahˬ diˬ-awˇ bawˬ law baw k'aw˰ , naw ma˰ gaˇ nyeh maˬ nyeh nga tawˇ . Nga ma˰ kuiˇ deuˇ gui k'aw˰ , naw ma˰ tsawˇ ngoeˇ maˬ ngoeˇ nga tawˇ . '
42007033	Iˇ cu˰ shawˇ-eu Yoˇhaˬ oe ngeh , hawˬ maˬ dzaˬ ni dzahˬ-awˇ , aˬ ga˰ dzaˇ uiˇ maˬ dawˇ-eu miˇneh , ' Tsawˇ haˬ heu g'aˬ neh˰ uˇ-eu tsawˇ ngaˬ nga ' lehˇ naw ma˰ aˬ yaw˰-ahˇ ehˇ-eu meh .
42007034	Tsawˇ haˬ-euˬ zaˬ maˇ oe ngeh jawˇ , dzaˬ-eu jeˬ dzaˬ-awˇ , aˬ ga˰ dzaˇ uiˇ g'eh dawˇ-eu miˇneh , naw ma˰ heu lo˰-ehˇ ehˇ-eu meh . ' Tsawˇ haˬ heu g'aˬ-ahˇ haw sheˇ . Baw tso˰ lo˰-ehˇ dzaˬ-awˇ dawˇ-awˇ , kawˬ ta˰-eu tsawˇ haˬ deuˬ hawˇ-eu iˬ baˇ zaˬ lehˇ sawˇ dzeh taˬ-euˬ deuˬ nehˬ-ehˇ cawˬ cawˬ ta˰-eu nga . '
42007035	Ehˇ k'aw˰ , Miˬyehˇ-euˬ zaˬ siˬ tsawˇ gahˇ-ahˇ k'aˇ ha geu˰-eu tsawˇ haˬ deuˬ baˬ da neh , zaˬ siˬ tsawˇ gahˇ k'oeˇ tsaˬ-eu gaˇ kawˆ bya cehˆ ni doˆ laˇ teh˰-a .
42007036	Paˬliˬsehˇ tiˬ g'aˬ Yeˬsu-ahˇ hawˬ bi dzaˬ-eu g'aˇ duˬ kuˇ-eu miˇ neh , Paˬliˬsehˇ k'oeˇ g'aˬ-euˬ nymˇ-ahˇ Yeˬsuˇ iˇ-awˇ hawˬ jawˬ jawˬ-euˬ meh .
42007037	Meuˬ k'oeˇ meuˬ la˰ k'oeˇ , iˬ baˇ mˇ mˇ-ehˇ deh˰-euˬ zaˬ tiˬ g'aˬ jawˇ-eu meh . Paˬliˬsehˇ k'oeˇ g'aˬ-euˬ nymˇ-ahˇ Yeˬsuˇ hawˬ dzaˬ lu˰-eu gaˇ kawˆ zaˬ miˬ zaˬ k'oeˇ g'aˬ ya siˬ ngeh , tsiˇ yaw saw jeˬ tiˬ byah ni dahˬ-eu lo pyuˇ maˇ tsa˰ tiˬ tsa˰ ciˬ-awˇ laˇ-euˬ meh .
42007038	Aˬ yaw˰ Yeˬsuˇ-euˬ naˇ k'ah aˬ kuiˇ dawˬ peh yaw˰-awˇ ngoeˇ-eu miˇ neh , Yeˬsuˇ-euˬ aˬ kuiˇ-ahˇ myaˆ biˇ dzaˆ daˆ-euˬ meh . K'oeˇ ngeh , aˬ yaw˰-euˬ uˬ duˬ tsehˇ kahˇ neh Yeˬsuˇ-euˬ aˬ kuiˇ-ahˇ dzaˆ daˆ taˬ-euˬ myaˆ biˇ k'oeˇ shiˆ gui nehˬ-awˇ , aˬ kuiˇ-ahˇ mehˬ cuˇ cuˇ-awˇ , tsiˇ yaw saw jeˬ shehˆ daˆ nehˬ-euˬ meh .
42007039	Paˬliˬsehˇ k'oeˇ g'aˬ k'oeˇ gaˇ ya mawˇ ngeh , nui ma la˰ k'oeˇ ciˬ cuˇ ni heu lo˰-ehˇ ehˇ k'oeˬ-euˬ meh . " Tsawˇ haˬ heu g'aˬ aˬ diˇ aˬ maˇ Miˬyehˇ g'aˇ duˬ ngehˬ dah-eu tsawˇ haˬ ngeuˇ naˇ , aˬ yaw˰-ahˇ toeˬ ciˆ lu˰-eu zaˬ miˬ zaˬ teu g'aˬ aˬ joˆ-ehˇ g'eh-eu tsawˇ haˬ pyeu˰-eu aˬ yaw˰ si nya teh˰-a . Zaˬ miˬ zaˬ teu g'aˬ iˬ baˇ zaˬ meh lehˇ aˬ yaw˰ siˬ nya teh˰-a . "
42007040	Yeˬsuˇ Paˬliˬsehˇ k'oeˇ g'aˬ-ahˇ ehˇ nehˬ-eu , " Siˇmoˬ-oˇ , ngaˇ nawˬ-ahˇ tiˬ jeˬ ehˇ nehˬ maw˰ nya . " Aˬ yaw˰ ehˇ-eu , " Ehˇ-awˬ saˬ laˬ-oˇ . "
42007041	Yeˬsuˇ ehˇ-eu , " Pyuˇ paˇ nehˬ-eu tsawˇ haˬ tiˬ g'aˬ-ahˇ dziˇ dzoˆ daˆ-eu tsawˇ haˬ nyiˬ g'aˬ jawˇ-eu meh . Tiˬ g'aˬ-aˬ , ngaˬ yaˇ byaˆ daˆ-awˇ , tiˬ g'aˬ-aˬ , ngaˬ tseˇ byaˆ daˆ-eu meh .
42007042	Nyiˬ g'aˬ lu˰ dziˇ dzoˆ maˬ tsoeˬ k'o˰ nya-eu miˇ neh , maˬ bi tsoeˬ k'o˰ ni byehˇ nehˬ-euˬ meh . Aˬ yaw˰ nya˰ la˰ k'oeˇ , aˬ geu g'aˬ pyuˇ paˇ nehˬ-euˬ k'oeˇ g'aˬ-ahˇ gaˬ dzehˬ nmˇ . "
42007043	Siˇmoˬ ehˇ-eu , " Dziˇ dzoˆ daˆ dzehˬ-eu g'aˬ gaˬ dzehˬ teh˰-a lehˇ ngaˇ noeˬ miˇ-a . " Yeˬsuˇ ehˇ-eu , " Nawˇ ehˇ-eu tsaˬ meh . "
42007044	K'oeˇ naˇ , Yeˬsuˇ zaˬ miˬ zaˬ k'oeˇ g'aˬ-ahˇ tiˬ poˆ haw-awˇ , Siˇmoˬ-ahˇ heu lo˰-ehˇ ehˇ nehˬ-euˬ meh . " Zaˬ miˬ zaˬ heu g'aˬ-ahˇ nymˬ-mˇ nawˇ mawˇ lu˰ ngaˇ . Ngaˇ nawˬ-euˬ nymˇ-ahˇ uˇ laˇ taˬ-awˇ jawˇ-eu ma . Nawˇ ngaˬ-ahˇ aˬ kuiˇ dzui˰-eu iˇ cu˰ maˬ ciˬ nehˬ la˰-aˬ . Ehˇ k'aw˰ , zaˬ miˬ zaˬ heu g'aˬ aˬ yaw˰-euˬ myaˆ biˇ neh ngaˬ-euˬ aˬ kuiˇ dzui˰ shawˇ-awˇ , aˬ yaw˰-euˬ uˬ duˬ tsehˇ kahˇ neh shiˆ gui nehˬ la˰-euˬ meh .
42007045	Nawˇ ngaˬ-ahˇ mehˬ cuˇ cuˇ-awˇ maˬ ha nehˬ la˰-aˬ . Ehˇ k'aw˰ , zaˬ miˬ zaˬ heu g'aˬ-aˬ , ngaˇ uˇ laˇ ngeh neh nymˬ-mˇ keuˆ ni , ngaˬ-euˬ aˬ kuiˇ-ahˇ mehˬ cuˇ cuˇ-eu maˬ naˬ leˇ-aˬ siˬ .
42007046	Ngaˬ-euˬ uˬ duˬ-ahˇ leh˰-awˬ lehˇ nawˇ ngaˬ-ahˇ saˬ loˬ tsiˇ maˬ bi˰ nehˬ la˰-aˬ . Ehˇ k'aw˰ , aˬ yaw˰-aˬ , ngaˬ-euˬ aˬ kuiˇ-ahˇ tsiˇ yaw saw jeˬ leh˰ nehˬ la˰-euˬ meh .
42007047	Ngaˇ nawˬ-ahˇ ehˇ nehˬ nyaˇ . Aˬ yaw˰ neh mehˬ nehˬ la˰-euˬ g'oeˇ-eu gaˬ-eu heu-aˬ , myaˬ dui dui-eu aˬ yaw˰-euˬ iˬ baˇ buˬ-iˇ-euˬ saˇ kiˇ pyeu˰-eu meh . Ehˇ k'aw˰ , iˬ baˇ ui cuiˆ teh˰-ehˇ ahˇ-awˇ , iˬ baˇ pyehˬ nehˬ-eu jeˬ-ahˇ za-euˬ tsawˇ haˬ-aˬ , g'oeˇ-eu gaˬ-eu jeˬ ui cuiˆ teh˰-ehˇ ahˇ teh˰-a . "
42007048	K'oeˇ naˇ , zaˬ miˬ zaˬ k'oeˇ g'aˬ-ahˇ Yeˬsuˇ ehˇ nehˬ-eu , " Nawˬ-euˬ iˬ baˇ pyehˬ nehˬ g'aˬ-euˬ ma . "
42007049	K'oeˇ ngeh , aˬ yaw˰ nehˬ-ehˇ hawˬ jeh-ahˇ jawˬ lu˰-eu tsawˇ haˬ deuˬ-euˬ nui ma la˰ k'oeˇ heu lo˰-ehˇ ehˇ-eu , " Iˬ baˇ-ahˇ keuˆ ni pyehˬ nehˬ nya-eu tsawˇ haˬ heu g'aˬ aˬ suˇ g'aˬ maˬ siˬ ngaˇ . "
42007050	K'oeˇ naˇ , zaˬ miˬ zaˬ k'oeˇ g'aˬ-ahˇ Yeˬsuˇ ehˇ nehˬ-eu , " Nawˇ jah-eu jeˬ neh nawˬ-ahˇ ka k'o˰ nehˬ-euˬ meh . Nui saˇ o˰-eu la˰ k'oeˇ g'o˰-iˇ-awˬ . "
42008001	K'oeˇ naˇ , g'awˬ myahˇ maˬ g'eh-ehˇ , tiˬ meuˬ saˇ-iˬ tiˬ meuˬ , tiˬ pu saˇ-iˬ tiˬ pu , Yeˬsuˇ iˇ-awˇ , Miˬyehˇ Miˇk'ahˬ gaˇ kawˆ Laˬ k'aˬ cehˇ-eu Guiˬ lahˬ dawˬ mehˬ mehˬ-ehˇ cah-euˬ meh . Zaˬ lahˇ tseˇ nyi˰ g'aˬ k'aw˰ , aˬ yaw˰ nehˬ-ehˇ iˇ-euˬ meh .
42008002	Zaˬ miˬ zaˬ tiˬ deuˬ k'aw˰ , aˬ yaw˰ nehˬ-ehˇ iˇ-euˬ meh . Zaˬ miˬ zaˬ k'oeˇ deuˬ-aˬ , Yeˬsuˇ neh neh˰ bi teh doˆ-euˬ deuˬ hawˇ-eu , naˇ gawˇ g'awˬ mya jeˬ bi laˆ taˬ-euˬ deuˬ pyeu˰-eu meh . Aˬ yaw˰ ma˰-aˬ , neh˰ shi˰ mawˇ uˇ-eu bi teh doˆ-euˬ g'aˬ pyeu˰-eu Maˬgaˬdaˬlaˇ lehˇ kuˇ-euˬ Maˬliˇ tiˬ g'aˬ ,
42008003	Heˬloˆ-euˬ saˇ naˇ-ahˇ gaˇ mˇ-eu Kuˇzaˬ-euˬ nymˇ dahˬ Yoˇaˬnaˆ tiˬ g'aˬ , Suˬsaˇnaˬ tiˬ g'aˬ hawˇ-eu , nui deuˬ g'awˬ mya g'aˬ meh . Zaˬ miˬ zaˬ k'oeˇ deuˬ-aˬ , yawˬ ha k'aˇ jaˆ-eu jeˬ yuˇ doˆ-awˇ , Yeˬsuˇ hawˇ-eu aˬ yaw˰-euˬ zaˬ lahˇ deuˬ-ahˇ caw ba nehˬ-euˬ meh .
42008004	Meuˬ tiˬ meuˬ saˇ-iˬ tiˬ meuˬ-ahˇ jawˇ-eu tsawˇ haˬ deuˬ Yeˬsuˇ jawˇ gaˇ laˇ-awˇ , tsawˇ haˬ aˇ ma˰ ma˰ ma uiˬ laˇ ngeh , Yeˬsuˇ yaw jeˬ ma jeˬ heu hmˬ ja mehˬ nehˬ-euˬ meh .
42008005	" Tiˬ poˆ-aˬ , tsawˇ haˬ tiˬ g'aˬ siˬ yoeˬ sehˬ-iˇ-euˬ meh . Aˬ yaw˰ siˬ yoeˬ sehˬ ngeh , siˬ yoeˬ tiˬ paˆ na deuˬ gaˇ ma-ahˇ ga-iˇ-awˇ , aˬ cawˬ neh bi nawˬ-euˬ uˬ ta˰ , k'oeˇ taˆ zaw-eu aˇ jiˇ deuˬ neh bi g'oˆ dzaˬ jiˇ-euˬ meh .
42008006	Siˬ yoeˬ tiˬ paˆ na deuˬ-aˬ , k'aˬ lo lo yaˇ-ahˇ ga-iˇ-awˇ , deh˰ laˇ-euˬ meh . Ehˇ k'aw˰ , miˇ tsaˬ yaw gui miˇ neh , nyoeˬ-iˇ koˆ-iˇ-euˬ meh .
42008007	Siˬ yoeˬ tiˬ paˆ na deuˬ-aˬ , aˬ gah gah yaˇ-ahˇ ga-iˇ-awˇ , aˬ gah baw duˆ neh bi uˆ tehˬ-euˬ meh .
42008008	Siˬ yoeˬ tiˬ paˆ na deuˬ-aˬ , miˇ tsaˬ miˇ muiˬ muiˬ gaˇ ga-iˇ-awˇ , muiˬ le loˆ le-euˬ miˇ neh , tiˬ yaˇ bymˇ za le-euˬ meh . " Yeˬsuˇ teˇ saˇ ui cuiˆ yaw k'aˆ-ehˇ guˇ-awˇ ehˇ-eu , " Naˬ bawˇ k'aˇ tso˰-eu deuˬ naˇ haˬ-awˬ . "
42008009	Yaw jeˬ ma jeˬ k'oeˇ hmˬ-euˬ dawˬ tsui˰ , Yeˬsuˇ-ahˇ zaˬ lahˇ deuˬ naˇ haˬ-euˬ meh .
42008010	Yeˬsuˇ aˬ yaw˰ ma˰-ahˇ ehˇ nehˬ-eu , " Miˬyehˇ Miˇk'ahˬ gaˇ kawˆ aˬ cawˬ maˬ g'oˆ shaw nya-eu za˰ taˬ-euˬ jeˬ-ahˇ g'oˆ shaw nya-eu tsawˇ gahˇ deuˬ , naw ma˰-ahˇ bi˰ taˬ g'aˬ-euˬ meh . Ehˇ k'aw˰ , nui deuˬ-aˬ , ya mawˇ-euˬ k'aw˰ maˬ siˬ nya-ehˇ , ya gaˬ-euˬ k'aw˰ maˬ g'oˆ shaw nya-eu miˇ neh , yaw jeˬ ma jeˬ ja-awˇ ya mehˬ nehˬ-eu meh .
42008011	" Yaw jeˬ ma jeˬ heu hmˬ-euˬ dawˬ tsui˰-aˬ , heu lo˰-ehˇ meh . Siˬ yoeˬ-aˬ , Miˬyehˇ-euˬ dawˬ meh .
42008012	Gaˇ ma-ahˇ ga-iˇ-euˬ siˬ yoeˬ lehˇ ehˇ-eu-aˬ , Miˬyehˇ-euˬ dawˬ kawˬ-ahˇ ya gaˬ-euˬ k'aw˰ , Neh˰sahˬpaˬ oe-awˇ , aˬ yaw˰ ma˰-euˬ nui ma la˰ k'oeˇ ahˇ-eu dawˬ k'oeˇ yuˇ doˆ g'eh-euˬ miˇ neh , aˬ yaw˰ ma˰ maˬ jah-ehˇ , ka k'o˰-eu jeˬ maˬ za-eu tsawˇ haˬ deuˬ-ahˇ ehˇ maw˰-eu meh .
42008013	K'aˬ lo lo yaˇ-ahˇ ga-iˇ-euˬ siˬ yoeˬ lehˇ ehˇ-eu-aˬ , Miˬyehˇ-euˬ dawˬ kawˬ ya gaˬ ngeh , laˬ k'aˬ tiˬ cehˇ ha geu˰-euˬ k'aw˰ , duˬ ciˇ maˬ toeˬ zi˰ nya-eu miˇ neh , tiˬ k'ehˇ laˇ k'ehˬ teh˰-ehˇ jah-awˇ , muˇ juˇ juˇ-eu jeˬ keuˆ le ngeh , coˬ-iˇ-eu meh .
42008014	Aˬ gah gah yaˇ-ahˇ ga-iˇ-euˬ siˬ yoeˬ lehˇ ehˇ-eu-aˬ , Miˬyehˇ dawˬ kawˬ-ahˇ ya gaˬ-euˬ k'aw˰ , shiˬ shaˬ jiˇ-ahˇ ta˰-eu k'ahˬ lahˇ-eu nui ma , pyuˇ shuiˇ myawˬ gahˬ-ahˇ gaˬ-eu nui ma hawˇ-eu , byawˬ g'a mo g'a gaˇ gaˬ-eu nui k'ahˇ neh bi uˆ tehˬ-awˇ , aˇ siˬ maˬ siˬ le nya-eu tsawˇ haˬ deuˬ-ahˇ ehˇ maw˰-eu meh .
42008015	Miˇ tsaˬ miˇ muiˬ muiˬ gaˇ ga-iˇ-euˬ siˬ yoeˬ lehˇ ehˇ-eu-aˬ , Miˬyehˇ dawˬ kawˬ-ahˇ ya gaˬ ngeh , dawˇ coe ni g'eh-eu muiˬ-eu jaˬ-eu nui ma la˰ k'oeˇ jeˬ hmˬ taˬ-awˇ , aˇ siˬ siˬ le ngeh keuˆ ni dawˬ k'oeˇ deuˬ-ahˇ zi˰ dah ni nyeh˰ tehˬ taˬ-eu tsawˇ haˬ deuˬ-ahˇ ehˇ maw˰-eu meh .
42008016	" Tsawˇ haˬ tiˬ g'aˬ-iˬ tsiˇ k'mˬ do˰-awˇ k'aˆ puˬ neh maˬ mo˰ tsahˬ-aˇ . Jaˆ ciˬ uˬ moˆ k'aw˰ maˬ ciˬ taˬ-aˇ . Ehˇ k'aw˰ , k'aˇ uˇ laˇ-eu tsawˇ haˬ deuˬ mawˇ nya ni , ciˇ k'mˬ do˰ taˬ duˬ-ahˇ ciˬ daˆ taˬ teh˰-a .
42008017	" K'aˇ za˰ taˬ-euˬ yawˬ jeˬ na lu˰ , bya cehˆ ni g'eh gaˇ yuˇ doˆ la˰-awˇ , k'aˇ dehˬ kaˬ taˬ-euˬ yawˬ jeˬ na lu˰ mawˇ awˇ , yaw bya-ahˇ yuˇ doˆ la˰ teh˰-a .
42008018	" Naw ma˰ ya gaˬ-euˬ gaˇ kawˆ heu-ahˇ yaw muiˬ paˬ-ehˇ noeˬ gahˇ-awˬ . Aˬ jeˬ miˇ neh ehˇ naˇ , jaˆ-eu tsawˇ haˬ-ahˇ paˇ bi˰ lahˬ nehˬ-awˇ , maˬ jaˆ-eu tsawˇ haˬ-ahˇ-aˬ , yawˬ ha neh jaˆ ma lehˇ k'aˇ noeˬ taˬ-euˬ dawˬ tawˆ lu˰ yuˇ jiˇ nehˬ teh˰-a . "
42008019	Yeˬsuˇ-euˬ aˬ ma hawˇ-eu mehˇ nmˇ deuˬ aˬ yaw˰ jawˇ gaˇ oe keuˆ-euˬ meh . Ehˇ k'aw˰ , tsawˇ haˬ tiˬ teuˇ jawˇ-eu miˇ neh , aˬ yaw˰ jawˇ gaˇ maˬ jiˆ peh leˇ nya-a . Aˬ cawˬ Yeˬsuˇ-ahˇ ehˇ nehˬ-eu ,
42008020	" Nawˬ ma hawˇ-eu nawˬ-euˬ mehˇ nmˇ deuˬ nawˬ-ahˇ dawˬ ngehˬ cawˬ maw˰ nya lehˇ , la˰ nyiˇ yaw˰ lu˰ meh . "
42008021	Yeˬsuˇ aˬ yaw˰ ma˰-ahˇ ehˇ nehˬ-eu , " Miˬyehˇ dawˬ kawˬ-ahˇ gaˬ-awˇ naˇ haˬ geu˰-eu tsawˇ haˬ deuˬ-aˬ , ngaˬ ma hawˇ-eu ngaˬ-euˬ mehˇ nmˇ pyeu˰-eu ma . "
42008022	Tiˬ nah-aˬ , Yeˬsuˇ aˬ yaw˰-euˬ zaˬ lahˇ deuˬ nehˬ-ehˇ lawˬ-ahˇ dziˬ-awˇ , " Lah nui baˬ-ahˇ tsehˆ-iˇ kaˇ-euˇ " lehˇ ehˇ-awˇ iˇ-euˬ meh .
42008023	Aˬ yaw˰ ma˰ lawˬ dziˬ-awˇ iˇ lu˰ ngeh , Yeˬsuˇ yu˰ k'aˆ-euˬ meh . Ja pyuˬ ni , lah k'oeˇ taˆ jaˬ lehˇ lehˇ ma baw g'eh le˰-awˇ , lawˬ la˰ k'oeˇ iˇ cu˰ dahˬ byah laˇ lu˰-eu miˇ neh , aˬ yaw˰ ma˰ ga nui˰-iˇ paˬ-ehˇ pyeu˰ laˇ taˬ-euˬ meh .
42008024	Aˬ yaw˰ ma˰ Yeˬsuˇ-ahˇ laˆ noeˬ-iˇ-awˇ , " Saˬ laˬ-oˇ , saˬ laˬ-oˇ , nga ma˰ ya shiˇ jiˇ-eu keuˆ le-euˬ miˇ-a " lehˇ ehˇ nehˬ-euˬ meh . K'oeˇ ngeh , aˬ yaw˰ noeˬ laˇ-awˇ , jaˬ lehˇ hawˇ-eu iˇ luˆ dzeh gaˇ dehˬ ngeh , naˬ leˇ jiˇ-awˇ , ciˬ cuˇ ni pyeu˰-iˇ-euˬ meh .
42008025	" Naw ma˰-euˬ jah-eu nui ma aˬ lehˬ " lehˇ , aˬ yaw˰ ma˰-ahˇ aˬ yaw˰ dehˬ-euˬ meh . K'oeˇ ngeh , aˬ yaw˰ maˬ guˆ-awˇ zahˬ leˇ-eu la˰ k'oeˇ , tiˬ g'aˬ tiˇ g'aˬ ehˇ-eu , " Tsawˇ haˬ heu g'aˬ aˬ suˇ g'aˬ nga . Jaˬ lehˇ hawˇ-eu iˇ cu˰-ahˇ aˬ yaw˰ dawˬ bi˰ ngeh , aˬ yaw˰-euˬ dawˬ-ahˇ naˇ haˬ-eu nga . "
42008026	Yeˬsuˇ hawˇ-eu aˬ yaw˰-euˬ zaˬ lahˇ deuˬ , Gaˬliˬlehˇ miˇ k'ahˬ-euˬ nui baˬ paw jaˆ-eu Geˬlaˬsaˬ miˇ k'ahˬ-ahˇ lawˬ dziˬ-awˇ iˇ-euˬ meh .
42008027	Aˬ yaw˰ lawˬ la˰ k'oeˇ neh lawˇ dzeˇ-ahˇ doˆ leˇ-eu nehˬ-ehˇ , meuˬ k'oeˇ meuˬ-ahˇ jawˇ-eu neh˰ uˇ-eu tsawˇ haˬ tiˬ g'aˬ-ahˇ tahˬ puˬ-euˬ meh . Tsawˇ haˬ k'oeˇ g'aˬ mehˬ tsoeˬ maˬ dm-ehˇ , iˇ kahˇ-ahˇ maˬ jawˇ ni , lmˬ bymˇ lo k'ahˬ-ahˇ teh˰-ehˇ jawˇ lu˰-eu myahˇ dui dui laˇ-euˬ meh .
42008028	Tsawˇ haˬ k'oeˇ g'aˬ Yeˬsuˇ-ahˇ ya mawˇ ngeh , guˇ guˇ-ehˇ Yeˬsuˇ-euˬ mehˬ shi ga byaˆ-awˇ , " Huiˬ dui Mahˇ dui dui-eu Miˬyehˇ-euˬ Zaˬmaˇ pyeu˰-eu Yeˬsuˇ-oˇ , nawˇ ngaˬ-ahˇ aˬ jeˬ ta˰ te . Ngaˬ-ahˇ taˬ k'ehˬ taˬ k'aˆ nehˬ la˰ lehˇ nawˬ-ahˇ shaˇ-eu ma " lehˇ , guˇ guˇ-ehˇ ehˇ-eu meh .
42008029	Neh˰ yaw jaw˰ k'oeˇ mawˇ-ahˇ tsawˇ haˬ k'oeˇ g'aˬ la˰ k'oeˇ neh doˆ-iˇ-eu g'aˇ duˬ Yeˬsuˇ dawˬ bi˰-euˬ miˇ neh , aˬ yaw˰ k'oeˇ lo˰-ehˇ ehˇ-eu meh . Aˬ yaw˰-ahˇ shmˇ caˆ neh kuiˇ cu˰ la˰ cu˰ cu˰-awˇ pa˰ taw˰ taˬ-euˬ k'aw˰ , neh˰ k'oeˇ mawˇ aˬ yaw˰ la˰ k'oeˇ tiˬ k'ehˬ maˬ taˬ ni uˇ le ngeh , shmˇ caˆ k'oeˇ deuˬ teuˆ tsehˆ jiˇ-awˇ , neh˰ k'oeˇ mawˇ neh bawˇ tsahˬ bawˇ dahˇ paw bi teh byoˆ g'eh-eu meh .
42008030	" Nawˬ-euˬ tsawˇ myahˇ aˬ joˆ-ehˇ myahˇ teˬ " lehˇ Yeˬsuˇ naˇ haˬ ngeh , " Ngaˬ-euˬ tsawˇ myahˇ ' Yehˇ yehˇ ma˰ ' lehˇ myahˇ-euˬ ma " lehˇ aˬ yaw˰ ehˇ-eu meh . Neh˰ g'awˬ mya ni aˬ yaw˰ la˰ k'oeˇ uˇ lu˰-eu miˇ neh , aˬ yaw˰ k'oeˇ lo˰-ehˇ ehˇ-eu meh .
42008031	Neh˰ k'oeˇ deuˬ Yeˬsuˇ-ahˇ shaˇ-eu , " Na˰ dui dui-eu shiˬ buiˇ lah ma-ahˇ taˬ bi uˇ-iˇ nehˬ la˰ . " lehˇ , neh˰ k'oeˇ deuˬ Yeˬsuˇ-ahˇ shaˇ-eu meh .
42008032	Aˬ yaw˰ ma˰ jawˇ-eu dawˬ peh gawˬ jawˬ baˬ g'a-ahˇ , myaˬ dui dui-eu aˬ za˰ tiˬ ma˰ gaˆ lu˰-eu meh . Aˬ za˰ k'oeˇ ma˰-euˬ la˰ k'oeˇ bi uˇ-iˇ la˰ lehˇ , neh˰ k'oeˇ deuˬ Yeˬsuˇ-ahˇ shaˇ ngeh , aˬ yaw˰ ma˰-ahˇ aˬ za˰ k'oeˇ deuˬ la˰ k'oeˇ bi uˇ-iˇ-euˬ meh .
42008033	Neh˰ k'oeˇ deuˬ tsawˇ haˬ k'oeˇ g'aˬ-euˬ la˰ k'oeˇ neh doˆ-iˇ-awˇ , aˬ za˰ k'oeˇ deuˬ la˰ k'oeˇ uˇ-iˇ-euˬ meh . K'oeˇ ngeh , aˬ za˰ k'oeˇ ma˰ ma˰ lah-ehˇ , gawˬ jawˬ baˬ g'a g'a pya˰-ahˇ sehˇ ka g'eh-awˇ , lah-ahˇ ga pu˰ seh˰ jiˇ-euˬ meh .
42008034	Aˬ za˰ bo lu˰-eu tsawˇ haˬ deuˬ k'oeˇ gaˇ mawˇ ngeh , cehˆ coeˬ coeˬ k'o˰ g'eh-awˇ , meuˬ doe pu doe ni gaˇ kawˆ k'oeˇ ja byah-iˇ-euˬ meh .
42008035	Tsawˇ haˬ g'awˬ mya ni aˬ joˆ-ehˇ pyeu˰ laˇ-euˬ gaˇ haw le-eu lehˇ oe-awˇ , Yeˬsuˇ-euˬ dawˬ peh oe keuˆ ngeh , neh˰ bi teh doˆ-euˬ tsawˇ haˬ k'oeˇ g'aˬ paˇ muiˬ k'o˰ laˇ-awˇ , mehˬ tsoeˬ yaw muiˬ-ehˇ dm-awˇ Yeˬsuˇ-euˬ aˬ kuiˇ dawˬ peh nuiˇ lu˰ gaˇ ya mawˇ-euˬ miˇ neh , aˬ yaw˰ ma˰ guˆ dui dui-iˇ-euˬ meh .
42008036	K'aˇ pyeu˰ laˇ-euˬ jeˬ-ahˇ ya mawˇ-euˬ tsawˇ haˬ deuˬ neh , neh˰ uˇ-eu tsawˇ haˬ k'oeˇ g'aˬ-ahˇ aˬ joˆ-ehˇ laˆ taˬ nehˬ-euˬ gaˇ kawˆ k'oeˇ , aˬ yaw˰ ma˰-ahˇ dzawˇ mehˬ nehˬ-euˬ meh .
42008037	Miˇ k'ahˬ k'oeˇ k'ahˬ-ahˇ k'aˇ jawˇ-eu tsawˇ haˬ dawˬ tawˆ lu˰ guˆ dui dui-awˇ , Yeˬsuˇ-ahˇ aˬ yaw˰ ma˰-euˬ miˇ k'ahˬ la˰ k'oeˇ neh doˆ-iˇ nehˬ la˰ lehˇ shaˇ-eu meh . K'oeˇ ngeh , Yeˬsuˇ lawˬ dziˬ-awˇ doˆ-iˇ-euˬ meh .
42008038	Neh˰ teh doˆ nehˬ-euˬ tsawˇ haˬ k'oeˇ g'aˬ Yeˬsuˇ-ahˇ ehˇ-eu , " Ngaˬ-ahˇ nawˬ nehˬ-ehˇ bi oe la˰ . " Ehˇ k'aw˰ , Yeˬsuˇ aˬ yaw˰-ahˇ heu lo˰-ehˇ ehˇ nehˬ-awˇ bi g'o˰-iˇ-euˬ meh .
42008039	" Iˇ kahˇ-ahˇ g'o˰-iˇ-awˇ , Miˬyehˇ neh nawˬ-ahˇ aˬ joˆ-ehˇ jahˇ nehˬ la˰-euˬ gaˇ kawˆ ja mehˬ-iˇ-awˬ . " K'oeˇ ngeh , tsawˇ haˬ k'oeˇ g'aˬ g'o˰-iˇ-awˇ , aˬ yaw˰ g'aˇ duˬ Yeˬsuˇ neh aˇ naˆ ni mˇ nehˬ-euˬ gaˇ kawˆ , meuˬ doe-iˇ ni dzawˇ gaˬ-euˬ meh .
42008040	Yeˬsuˇ lah nui baˬ-ahˇ g'o˰ keuˆ-iˇ ngeh , tsawˇ haˬ aˇ ma˰ aˬ yaw˰-ahˇ laˬ k'aˬ tiˬ cehˇ ha-euˬ meh . Aˬ jeˬ miˇ neh ehˇ naˇ , aˬ yaw˰ ma˰ aˬ yaw˰-ahˇ dawˬ lu˰ gaˇ tsaˬ leˇ-euˬ meh .
42008041	K'oeˇ ngeh , Yaˬiˇluˆ lehˇ myahˇ-euˬ tsawˇ haˬ tiˬ g'aˬ oe keuˆ-euˬ meh . Aˬ yaw˰-aˬ , Yuˇdaˆ tsawˇ haˬ-euˬ uˬ duˬ tahˬ nymˇ-ahˇ uˆ lahˇ-eu aˬ yui˰ aˬ tsu tiˬ g'aˬ pyeu˰-eu meh . Yeˬsuˇ-euˬ aˬ kuiˇ dawˬ peh awˆ byaˆ-awˇ , aˬ yaw˰-euˬ iˇ kahˇ-ahˇ oe nehˬ la˰ lehˇ shaˇ-eu meh .
42008042	Aˬ jeˬ miˇ neh ehˇ naˇ , tseˇ nyi˰ k'o˰ k'awˆ laˇ-euˬ aˬ yaw˰-euˬ aˬ buˇ shiˇ leˇ lu˰-eu meh . Aˬ yaw˰-aˬ , aˬ buˇ k'oeˇ buˇ jawˇ-eu teh˰ meh . Yeˬsuˇ k'oeˇ gaˇ iˇ lu˰ ngeh , tsawˇ haˬ aˇ ma˰ aˬ yaw˰ jawˇ gaˇ tah uˇ laˇ lu˰-eu meh .
42008043	Tseˇ nyi˰ k'o˰ keuˆ ni shiˬ doˆ-eu naˇ gawˇ-ahˇ maˬ tsehˆ leˇ ni ya daˬ lu˰-eu zaˬ miˬ zaˬ tiˬ g'aˬ jawˇ-eu meh . Aˬ yaw˰ k'aˇ jaˆ-eu jeˬ dawˬ tawˆ lu˰ ahˬ dzeh jiˇ-awˇ , jaˆ g'aˬ yaˇ-eu saˬ laˬ g'oˬ deuˬ neh bi yaˇ-euˬ k'aw˰ , tiˬ g'aˬ-iˬ maˬ yaˇ taˬ nehˬ nya-a .
42008044	Aˬ yaw˰ Yeˬsuˇ-euˬ mehˬ nah miˇ ni caw teh leˇ-awˇ , Yeˬsuˇ-euˬ pehˇ k'ahˬ pehˇ dahˬ-ahˇ toeˬ ciˆ ngeh , aˬ yaw˰ shiˬ doˆ-eu tiˬ poˆ teh˰-ehˇ tsiˇ leˇ-euˬ meh .
42008045	K'oeˇ ngeh , " Ngaˬ-ahˇ toeˬ ciˆ-euˬ aˬ suˇ g'aˬ-a " lehˇ Yeˬsuˇ ehˇ-eu meh . Tsawˇ haˬ tiˬ g'aˬ-iˬ Yeˬsuˇ-ahˇ toeˬ ciˆ-euˬ ma lehˇ maˬ ehˇ-a . Beˬtuˆluˆ ehˇ-eu , " Sahˬpaˬ-oˇ , nawˬ-euˬ tiˬ jawˬ tsawˇ haˬ tiˬ teuˇ jawˇ-awˇ , nawˇ jawˇ gaˇ tah uˇ laˇ lu˰ nga tawˇ . "
42008046	Ehˇ k'aw˰ , Yeˬsuˇ ehˇ-eu , " Tsawˇ haˬ tiˬ g'aˬ ngaˬ-ahˇ toeˬ ciˆ-euˬ meh . Aˬ jeˬ miˇ neh ehˇ naˇ , ngaˬ-euˬ la˰ k'oeˇ ahˇ-eu baoˬ doˆ-iˇ-euˬ ngaˬ-ahˇ siˬ laˇ nya . "
42008047	Gaˇ kawˆ k'oeˇ maˬ paˇ za˰ taˬ nya ngaˇ lehˇ zaˬ miˬ zaˬ k'oeˇ g'aˬ-ahˇ siˬ duˬ leˇ ngeh , yaw dzuˬ dzuˬ-eu la˰ k'oeˇ laˇ-awˇ , Yeˬsuˇ-euˬ aˬ kuiˇ dawˬ peh awˆ byaˆ-euˬ meh . K'oeˇ naˇ , aˬ jeˬ miˇ neh Yeˬsuˇ-ahˇ aˬ yaw˰ toeˬ ciˆ-euˬ gaˇ kawˆ hawˇ-eu , aˬ yaw˰-euˬ naˇ gawˇ tiˬ poˆ teh˰-ehˇ taˬ leˇ-euˬ gaˇ kawˆ , tsawˇ haˬ k'oeˇ myaˆ ni g'eh-eu mehˬ shi ehˇ doˆ-euˬ meh .
42008048	" Aˬ buˇ-oˇ , nawˬ-euˬ jah-eu nui ma nawˬ-ahˇ bi taˬ leˇ-euˬ meh . Nui ma saˇ lehˆ ni g'o˰-iˇ-awˬ " lehˇ , zaˬ miˬ zaˬ k'oeˇ g'aˬ-ahˇ Yeˬsuˇ ehˇ nehˬ-euˬ meh .
42008049	Yeˬsuˇ k'oeˇ lo˰-ehˇ ehˇ lu˰ ngeh , Yuˇdaˆ tsawˇ haˬ-euˬ uˬ duˬ tahˬ nymˇ-ahˇ uˆ lahˇ-eu aˬ yui˰ aˬ tsu-euˬ nymˇ-ahˇ neh tsawˇ haˬ tiˬ g'aˬ laˇ-awˇ , Yaˬiˇluˆ-ahˇ ehˇ-eu , " Nawˬ buˇ shiˇ tsehˆ g'aˬ-euˬ meh . Saˬ laˬ-ahˇ maˬ paˇ laˆ bahˬ k'aw˰ g'aˬ meh . "
42008050	Ehˇ k'aw˰ , dawˬ k'oeˇ dawˬ-ahˇ Yeˬsuˇ ya gaˬ ngeh , Yaˬiˇluˆ-ahˇ ehˇnehˬ-eu , " K'ahˬ taˬ lahˇ . Jah-eu nui ma ahˇ naˇ g'aˬ-aˇ . Aˬ yaw˰ jawˇ saˇ doˆ laˇ teh˰-a . "
42008051	Nymˇ k'oeˇ nymˇ-ahˇ aˬ yaw˰ iˇ keuˆ ngeh , nui deuˬ maˬ bi uˇ leˇ ni , Beˬtuˆluˆ , Yoˇhaˬ , Yaˬkoˆ aˬ ha smˇ g'aˬ hawˇ-eu , aˬ buˇ k'oeˇ buˇ-euˬ aˬ da aˬ ma-ahˇ teh˰-ehˇ sheuˬ-awˇ uˇ leˇ-euˬ meh .
42008052	K'oeˇ gaˇ jawˇ-eu tsawˇ haˬ deuˬ aˬ buˇ k'oeˇ buˇ g'aˇ duˬ tsawˇ ngoeˇ ngoeˇ-awˇ , noeˬ shaˬ lu˰-eu meh . Yeˬsuˇ aˬ yaw˰ ma˰-ahˇ ehˇ nehˬ-eu , " Taˬ ngoeˇ . Aˬ yaw˰ shiˇ-euˬ maˬ ngeuˇ-a . Yu˰ k'aˆ taˬ-euˬ teh˰ meh . "
42008053	K'oeˇ ngeh , aˬ yaw˰ ma˰ dawˬ tawˆ lu˰ , aˬ yaw˰-ahˇ uiˇ-eu meh . Aˬ jeˬ miˇ neh ehˇ naˇ , aˬ yaw˰ shiˇ tsehˆ taˬ-euˬ aˬ yaw˰ ma˰ siˬ duˬ-eu meh .
42008054	Ehˇ k'aw˰ , aˬ buˇ k'oeˇ buˇ-euˬ aˬ la˰-ahˇ aˬ yaw˰ nyeh˰ tehˬ-awˇ , + " Aˬ buˇ-oˇ , tuˇ-awˬ " lehˇ , teˇ saˇ yaw k'aˆ k'aˆ-ehˇ ehˇ nehˬ-euˬ meh .
42008055	Aˬ buˇ k'oeˇ buˇ paˇ deh˰ k'o˰ laˇ-awˇ , ja pyuˬ ni tuˇ laˇ-euˬ meh . Aˬ yaw˰-ahˇ tiˬ jeˬ paˬ bi dzaˬ-eu g'aˇ duˬ , aˬ yaw˰ ma˰-ahˇ Yeˬsuˇ dawˬ bi˰-euˬ meh .
42008056	Aˬ yaw˰-euˬ aˬ da aˬ ma zahˬ dui dui leˇ-euˬ meh . Ehˇ k'aw˰ , pyeu˰ laˇ-euˬ gaˇ kawˆ k'oeˇ tiˬ g'aˬ-ahˇ-iˬ maˬ bi ja mehˬ-eu g'aˇ duˬ , aˬ yaw˰ ma˰-ahˇ Yeˬsuˇ dawˬ bi˰-euˬ meh .
42009001	Zaˬ lahˇ tseˇ nyi˰ g'aˬ-ahˇ Yeˬsuˇ kuˇ uiˬ-awˇ , neh˰ teh doˆ nya-eu baoˬ hawˇ-eu naˇ gawˇ laˆ taˬ nya-eu baoˬ bi˰ nehˬ-euˬ meh .
42009002	K'oeˇ naˇ , Miˬyehˇ Miˇk'ahˬ gaˇ kawˆ dawˬ mehˬ mehˬ-eu g'aˇ duˬ hawˇ-eu , naˇ gawˇ laˆ saˆ-eu g'aˇ duˬ , aˬ yaw˰ ma˰-ahˇ k'ehˇ g'eh-euˬ meh .
42009003	Aˬ yaw˰ ma˰-ahˇ aˬ yaw˰ ehˇ nehˬ-eu , " Naw ma˰ gaˇ ma doˆ-iˇ ngeh , tiˬ jeˬ-iˬ maˬ yuˇ ni iˇ-awˬ . Gawˬ yoeˬ maˬ ehˇ , pehˇ tahˬ maˬ ehˇ , dzaˬ dzaˬ dawˇ dawˇ maˬ ehˇ , pyuˇ maˬ ehˇ , mehˬ tsoeˬ dzeh paˇ maˬ ehˇ , tiˬ jeˬ-iˬ maˬ yuˇ ni iˇ-awˬ .
42009004	Naw ma˰ nymˇ tiˬ nymˇ-ahˇ nymˇ daˆ daˆ leˇ shaw naˇ , jawˇ duˬ k'oeˇ tsahˇ-ahˇ k'aˇ jawˇ k'oeˇ keuˆ ni , nymˇ daˆ taˬ daˆ paˇ .
42009005	Naw ma˰-ahˇ maˬ k'aˇ ha geu˰ nehˬ la˰-eu meuˬ deuˬ-ahˇ neh naw ma˰ doˆ-iˇ ngeh , aˬ kuiˇ pehˬ zaˬ-ahˇ leh˰-eu k'aˬ lehˇ sawˆ k'aˇ nehˬ ya˰-awˬ . K'oeˇ-aˬ , aˬ yaw˰ ma˰-euˬ yaw lehˬ siˬ leˇ ni mˇ-eu saˇ kiˇ meh . "
42009006	Zaˬ lahˇ deuˬ tiˬ pu saˇ-iˬ tiˬ pu dawˬ mehˬ mehˬ-iˇ-awˇ , yawˬ gaˇ na lu˰ naˇ gawˇ laˆ taˬ nehˬ-euˬ meh .
42009007	Gaˇ kawˆ k'oeˇ deuˬ-ahˇ Gaˬliˬlehˇ miˇ k'ahˬ-ahˇ uˆ lahˇ lu˰-eu Heˬloˆ ya gaˬ ngeh , zahˬ leˇ-euˬ meh . Aˬ jeˬ miˇ neh ehˇ naˇ , " Iˇ cu˰ shawˇ-eu Yoˇhaˬ g'o˰ deh˰ laˇ-euˬ ngaˇ " lehˇ , tsawˇ haˬ tiˬ paˆ na deuˬ ja lu˰-eu meh .
42009008	Tiˬ paˆ na deuˬ-aˬ , " Eˇliˇyaˆ doˆ le-euˬ ngaˇ " lehˇ ehˇ-awˇ , tiˬ paˆ na deuˬ-aˬ , " Aˇ hu ba-euˬ Miˬyehˇ g'aˇ duˬ ngehˬ dah-eu tsawˇ haˬ tiˬ g'aˬ na g'o˰ deh˰ laˇ-euˬ ngaˇ " lehˇ ehˇ-eu meh .
42009009	Heˬloˆ ehˇ-eu , " Yoˇhaˬ-ahˇ ngaˬ neh uˬ duˬ toˆ tsehˆ-euˬ ma tawˇ . Aˬ suˇ g'aˬ-euˬ gaˇ kawˆ zahˬ leˇ paˬ-ehˇ paˇ gaˬ le ta . " K'oeˇ naˇ , Yeˬsuˇ-ahˇ ya mawˇ ni aˬ yaw˰ leh jeh-euˬ meh .
42009010	G'aˬ k'ehˇ deuˬ g'o˰ laˇ-awˇ , aˬ yaw˰ ma˰ neh mˇ ya˰ shaˇ ya˰-euˬ gaˇ kawˆ Yeˬsuˇ-ahˇ dzawˇ nehˬ laˇ-euˬ meh . Aˬ yaw˰ ma˰-ahˇ aˬ yaw˰ sheuˬ ceuˆ doˆ-awˇ , Behˬdzeˇdaˬ meuˬ-ahˇ sheuˬ g'eh-euˬ meh .
42009011	Gaˇ kawˆ k'oeˇ tsawˇ haˬ aˇ ma˰ ma˰ ma ya siˬ ngeh , aˬ yaw˰-euˬ mehˬ nah caw teh g'eh-euˬ meh . Tsawˇ haˬ aˇ ma˰ ma˰ ma-ahˇ aˬ yaw˰ ha geu˰-awˇ , Miˬyehˇ Miˇk'ahˬ gaˇ kawˆ ja mehˬ-awˇ , naˇ gawˇ laˆ taˬ nehˬ paˬ-ehˇ g'eh-eu tsawˇ haˬ deuˬ-ahˇ laˆ taˬ nehˬ-euˬ meh .
42009012	Nahˇ ma ga ahˇ maw˰ laˇ ngeh , zaˬ lahˇ tseˇ nyi˰ g'aˬ aˬ yaw˰ jawˇ gaˇ laˇ-awˇ ehˇ-eu , " Dawˬ peh jaˆ-eu pu deuˬ hawˇ-eu deh ma doe ni iˇ-awˇ , dzaˬ dzaˬ dawˇ dawˇ hawˇ-eu naˬ duˬ jawˇ duˬ bi shaˇ poˆ-iˇ-eu g'aˇ duˬ , tsawˇ haˬ heu deuˬ-ahˇ pyehˬ nehˬ yamˬ tsaˬ laˇ-euˬ maˬ ngeuˇ-a loˇ . Aˬ jeˬ miˇ neh ehˇ naˇ , jawˇ duˬ heu tsahˇ-aˬ , pu-ahˇ gaˇ mahˇ kaˬ-eu meh . "
42009013	Ehˇ k'aw˰ , Yeˬsuˇ aˬ yaw˰ ma˰-ahˇ ehˇ-eu , " Naw ma˰ aˬ yaw˰ ma˰-ahˇ tiˬ jeˬ paˬ bi˰-awˇ bi dzaˬ-awˬ . " Aˬ yaw˰ ma˰ ehˇ-eu , " Nga ma˰ kaˬ muˇ ngaˬ siˬ hawˇ-eu ngaˬ shaˬ nyiˬ mawˇ ahˇ-eu teh˰ ma . Tsawˇ haˬ heu deuˬ dawˬ tawˆ lu˰ g'aˇ duˬ dzaˬ dzaˬ dawˇ dawˇ zeuˇ laˬ-iˇ-awˬ loˇ . "
42009014	K'oeˇ gaˇ jawˇ lu˰-eu tsawˇ haˬ k'oeˇ deuˬ , ngaˬ heˇ g'aˬ ehˇ g'aˬ ni byah-eu meh . Yeˬsuˇ zaˬ lahˇ deuˬ-ahˇ ehˇ nehˬ-eu , " Tsawˇ haˬ teu deuˬ-ahˇ , tiˬ muˇ-euˬ ngaˬ tseˇ g'aˬ byah ni , aˇ muˇ aˇ muˇ-ehˇ bi nuiˇ-awˬ . "
42009015	Aˬ yaw˰ neh k'aˇ ehˇ-euˬ lo˰-ehˇ zaˬ lahˇ deuˬ jahˇ-awˇ , tsawˇ haˬ dawˬ tawˆ lu˰-ahˇ bi nuiˇ taˬ-euˬ meh .
42009016	Kaˬ muˇ k'oeˇ ngaˬ siˬ hawˇ-eu ngaˬ shaˬ k'oeˇ nyiˬ mawˇ-ahˇ Yeˬsuˇ yuˇ-awˇ , mˬ paw g'awˇ leuˇ-awˇ , Miˬyehˇ-euˬ guiˬ lahˬ-ahˇ ja ceuˬ-euˬ meh . K'oeˇ naˇ , ngawˬ pyehˬ-awˇ , zaˬ lahˇ deuˬ-ahˇ bi˰-awˇ , tsawˇ haˬ aˇ ma˰-ahˇ bi biˇ nehˬ-euˬ meh .
42009017	Aˬ yaw˰ ma˰ dawˬ tawˆ lu˰ tiˬ dehˆ dzaˬ g'aˬ-awˇ , maˬ dzaˬ jiˇ coeˇ-ehˇ dzeˇ laˇ-euˬ deuˬ g'oˆ uiˬ ngeh , k'aˆ puˬ tseˇ nyi˰ puˬ byah laˇ-euˬ meh .
42009018	Tiˬ poˆ-aˬ , Yeˬsuˇ tiˬ g'aˬ teh˰-ehˇ guiˬ lahˬ shaˇ lu˰ngeh , zaˬ lahˇ deuˬ aˬ yaw˰ jawˇ gaˇ laˇ-euˬ meh . Yeˬsuˇ aˬ yaw˰ ma˰-ahˇ ehˇ-eu , " Aˬ cawˬ ngaˬ-ahˇ aˬ suˇ g'aˬ nga lehˇ ehˇ lu˰ ta . "
42009019	Aˬ yaw˰ ma˰ aˬ yaw˰-ahˇ ehˇ-eu , " Tsawˇ haˬ tiˬ paˆ na deuˬ nawˬ-ahˇ Iˇ cu˰ shawˇ-eu Yoˇ haˬ nga lehˇ ehˇ-eu meh . Tiˬ paˆ na deuˬ-aˬ , Eˇliˇyaˆ nga lehˇ ehˇ-awˇ , tiˬ paˆ na deuˬ-aˬ , aˇ hu baˬ-euˬ Miˬyehˇ g'aˇ duˬ ngehˬ dah-eu tsawˇ haˬ tiˬ g'aˬ na paˇ g'o˰ deh˰ laˇ-euˬ ngaˇ lehˇ ehˇ-eu meh . "
42009020	Yeˬsuˇ aˬ yaw˰ ma˰-ahˇ ehˇ nehˬ-eu , " Naw ma˰ toe . Ngaˇ aˬ suˇ g'aˬ nga lehˇ ehˇ nmˇ . " Beˬtuˆluˆ ehˇ-eu , " Nawˇ-aˬ , Miˬyehˇ neh bi oe-euˬ Ka li meh . "
42009021	Gaˇ kawˆ k'oeˇ aˬ cawˬ tiˬ g'aˬ-ahˇ-iˬ maˬ dzawˇ mehˬ nehˬ-eu g'aˇ duˬ , aˬ yaw˰ ma˰-ahˇ Yeˬsuˇ dawˬ yaw k'aˆ k'aˆ-ehˇ bi˰-euˬ meh .
42009022	Aˬ yaw˰ ehˇ-eu , " Tsawˇhaˬ-euˬ Zaˬmaˇ-aˬ , g'awˬ mya jeˬ-ahˇ ya daˬ dui dui-awˇ , tsawˇ mawˬ tsawˇ k'aˆ deuˬ , piˇ ma aˬ yui˰ deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ deuˬ neh bi byehˇ dzeh teh˰-a . Aˬ cawˬ neh bi seh˰ gaˇ keuˆ ni ya daˬ teh˰-a . Ehˇ k'aw˰ , smˬ nah byah laˇ naˇ , Miˬyehˇ neh aˬ yaw˰-ahˇ paˇ bi g'o˰ deh˰ laˇ teh˰-a . "
42009023	K'oeˇ naˇ , aˬ yaw˰ ma˰ dawˬ tawˆ lu˰-ahˇ aˬ yaw˰ heu lo˰-ehˇ ehˇ nehˬ-euˬ meh . " Tsawˇ haˬ aˬ geu g'aˬ maˬ kaˬ , ngaˬ-euˬ mehˬ nah caw teh laˇ maw˰ naˇ , yawˬ ha-euˬ nui k'ahˇ ya byehˇ dzeh-awˇ , yawˬ nah na lu˰ yawˬ ha-euˬ la˰ ya˰ ba˰-awˇ ngaˬ-euˬ mehˬ nah ya laˇ meh .
42009024	Aˬ jeˬ miˇ neh ehˇ naˇ , yawˬ ha-euˬ sa˰ laˇ deh˰-eu jeˬ-ahˇ ka k'o˰-eu lehˇ k'aˇ leh jeh-eu tsawˇ haˬ aˬ geu g'aˬ maˬ kaˬ , sa˰ laˇ deh˰-eu jeˬ-ahˇ smˬ-iˇ teh˰-a . Ehˇ k'aw˰ , ngaˬ-euˬ g'aˇ duˬ yawˬ ha-euˬ sa˰ laˇ deh˰-eu jeˬ smˬ-iˇ-euˬ tsawˇ haˬ aˬ geu g'aˬ maˬ kaˬ , sa˰ laˇ deh˰-eu jeˬ za teh˰-a .
42009025	Tsawˇ haˬ tiˬ g'aˬ miˇ tsaˬ tahˬ k'awˇ heu dawˬ tawˆ lu˰ za jiˇ-euˬ k'aw˰ , sa˰ laˇ deh˰-eu jeˬ smˬ naˇ , aˬ yaw˰ g'aˇ duˬ aˬ jeˬ jiˇ jeuˬ paˇ ahˇ ta .
42009026	Tsawˇ haˬ tiˬ g'aˬ na , ngaˬ-ahˇ maˬ ehˇ , ngaˬ neh mehˬ nehˬ tsoˆ nehˬ-euˬ jeˬ-ahˇ maˬ ehˇ , sha˰ dawˇ naˇ , Tsawˇhaˬ-euˬ Zaˬmaˇ k'aw˰ , aˬ yaw˰ Aˬda-euˬ yaw sheh˰ k'ahˇ sehˇ dm-awˇ muiˬ-eu shawˇ-eu mˬ taˆ g'aˬ k'ehˇ deuˬ nehˬ-ehˇ za˰ le ngeh , tsawˇ haˬ k'oeˇ g'aˬ-ahˇ sha˰ dawˇ teh˰-a .
42009027	Heu gaˇ jawˇ-eu tsawˇ haˬ tiˬ paˆ na deuˬ maˬ shiˇ dzeuˇ jiˇ mi naˆ-ehˇ , Miˬyehˇ Miˇk'ahˬ-ahˇ ya mawˇ teh˰-a lehˇ , ngaˇ naw ma˰-ahˇ maˇ jawˆ ni ehˇ-eu ma . "
42009028	Yeˬsuˇ k'oeˇ lo˰-ehˇ ehˇ g'aˬ-awˇ yeh˰ nah byah laˇ ngeh , Beˬtuˆluˆ , Yoˇhaˬ , Yaˬkoˆ aˬ ha smˇ g'aˬ-ahˇ teh˰-ehˇ sheuˬ-awˇ , gawˬ jawˬ-ahˇ guiˬ lahˬ shaˇ leˇ-euˬ meh .
42009029	Aˬ yaw˰ guiˬ lahˬ shaˇ lu˰ ngeh , a yaw˰-euˬ myaˆ pyawˬ paˇ laˇ-awˇ , aˬ yaw˰-euˬ mehˬ tsoeˬ pyuˇ deuˬ ni g'eh-awˇ , naˇ guiˇ guiˇ laˇ-eu meh ;
42009030	K'oeˇ ngeh , tsawˇ haˬ nyiˬ g'aˬ aˬ yaw˰-ahˇ dawˬ ngehˬ cawˬ lu˰-eu meh . Moˇseˬ hawˇ-eu Eˇliˇyaˆ aˬ nya˰ meh .
42009031	Aˬ yaw˰ nya˰ mˬ taˆ-euˬ yaw sheh˰ k'ahˬ sehˇ la˰ k'oeˇ oe-awˇ , g'awˬ myahˇ maˬ g'eh-ehˇ Yeˬsuˇ Yeˬluˇsaˬlehˬ meuˬ-ahˇ ya shiˇ-awˇ , Miˬyehˇ-euˬ nui k'ahˇ byah laˇ ni ya mˇ-eu gaˇ kawˆ , Yeˬsuˇ nehˬ-ehˇ ja cawˬ lu˰-eu meh .
42009032	Beˬtuˆluˆ aˬ ha ma˰ yu˰ k'aˆ jiˇ taˬ-euˬ meh . Aˬ yaw˰ ma˰ noeˬ laˇ ngeh , Yeˬsuˇ-euˬ yaw sheh˰ k'ahˬ sehˇ-ahˇ maˬ ehˇ , aˬ yaw˰ nehˬ-ehˇ yaw˰ lu˰-eu tsawˇ haˬ nyiˬ g'aˬ-ahˇ maˬ ehˇ , ya mawˇ-euˬ meh .
42009033	Tsawˇ haˬ k'oeˇ nyiˬ g'aˬ Yeˬsuˇ-ahˇ g'awˬ-iˇ ngeh , Beˬtuˆluˆ Yeˬsuˇ-ahˇ ehˇ nehˬ-eu , " Saˬ laˬ-oˇ , aˬ dui ma˰ heu gaˇ jawˇ-eu aˇ naˆ ni muiˬ-eu nga . Nga ma˰ sehˬ g'awˆ smˬ g'awˆ g'awˆ ma . Nawˬ-euˬ g'aˇ duˬ tiˬ g'awˆ , Moˇseˬ g'aˇ duˬ tiˬ g'awˆ , Eˇliˇyaˆ g'aˇ duˬ tiˬ g'awˆ g'awˆ ma . " Beˬtuˆluˆ-aˬ , yawˬ ha neh ehˇ-euˬ jeˬ-ahˇ yawˬ ha maˬ siˬ nya-a .
42009034	Beˬtuˆluˆ k'oeˇ lo˰-ehˇ ehˇ lu˰ ngeh , aˬ yaw˰ ma˰-ahˇ mˬ dmˇ joe shmˇ le-euˬ meh . Mˬ dmˇ k'oeˇ oe tehˬ le˰ ngeh , aˬ yaw˰ ma˰ guˆ-euˬ meh .
42009035	Mˬ dmˇ la˰ k'oeˇ ehˇ doˆ la˰-eu , " Heu-aˬ , ngaˬ neh tseˇ doˆ-euˬ ngaˇ gaˬ dui dui-eu ngaˬ-euˬ Zaˬmaˇ ma . Aˬ yaw˰-euˬ dawˬ-ahˇ naˇ haˬ geu˰-awˬ . "
42009036	K'oeˇ lo˰-ehˇ ngehˬ doˆ laˇ ngeh , Yeˬsuˇ tiˬ g'aˬ teh˰-ehˇ jawˇ lu˰ gaˇ aˬ ha smˇ g'aˬ ya mawˇ-euˬ meh . K'oeˇ naˇ , aˬ yaw˰ ma˰ neh ya mawˇ-euˬ gaˇ kawˆ k'oeˇ , aˇ nah aˇ yamˬ k'oeˇ yamˬ la˰ k'oeˇ aˬ cawˬ tiˬ g'aˬ-ahˇ-iˬ maˬ ehˇ nehˬ ni , ciˬ cuˇ ni jawˇ-euˬ meh .
42009037	Yawˬ nah yawˬ , aˬ yaw˰ ma˰ gawˬ jawˬ-ahˇ neh g'o˰ ka le ngeh , tsawˇ haˬ aˇ ma˰ ma˰ ma Yeˬsuˇ jawˇ gaˇ laˇ-euˬ meh .
42009038	Tsawˇ haˬ aˇ ma˰ la˰ k'oeˇ Yeˬsuˇ-ahˇ tiˬ g'aˬ guˇ guˇ-ehˇ ehˇ-eu , " Saˬ laˬ-oˇ , ngaˬ li-ahˇ tiˬ poˆ haw nehˬ la˰ lehˇ shaˇ-eu ma . Ngaˇ zaˬ heu tiˬ g'aˬ jawˇ-eu teh˰ ma .
42009039	Aˬ yaw˰-ahˇ neh˰ uˇ-iˇ ngeh , yaw k'aˆ-ehˇ guˇ doˆ laˇ-awˇ , k'aˬ meh-ahˇ buiˇ meu˰ doˆ le ngeh keuˆ ni shaˬ guˬ shaˬ caˆ g'eu g'eu-ehˇ bi teuˆ-awˇ , yaw k'aˆ-ehˇ laˆ tahˬ laˆ naˇ nehˬ-eu uˬ ta˰ , yaw awˬ-ehˇ maˬ doˆ-iˇ-a .
42009040	Neh˰ k'oeˇ mawˇ teh doˆ nehˬ la˰ lehˇ nawˬ-euˬ zaˬ lahˇ deuˬ-ahˇ ngaˇ shaˇ-euˬ k'aw˰ , maˬ teh doˆ nehˬ la˰ nya-a . "
42009041	Yeˬsuˇ ehˇ-eu , " Jah-eu nui ma maˬ ahˇ-eu naˬ lehˬ lehˬ-eu ziˇ heu ziˇ-ahˇ deh˰ lu˰-eu tsawˇ haˬ deuˬ-oˇ , naw ma˰ nehˬ-ehˇ ngaˇ aˇ myah keuˆ ni paˇ ya jawˇ ta . Naw ma˰-ahˇ ngaˇ aˇ myah keuˆ ni paˇ ya oˇ ta . Nawˬ li-ahˇ heu gaˇ sheuˬ la˰-awˬ . "
42009042	Aˬ li k'oeˇ li laˇ lu˰ ngeh , neh˰ k'oeˇ mawˇ aˬ yaw˰-ahˇ nyeh˰ lah-awˇ , shaˬ guˬ shaˬ caˆ bi g'eu-euˬ meh . Neh˰ yaw jaw˰ k'oeˇ mawˇ-ahˇ Yeˬsuˇ dehˬ-awˇ , aˬ li k'oeˇ li-ahˇ laˆ taˬ nehˬ-awˇ , aˬ yaw˰-euˬ aˬ da-ahˇ a k'o˰ nehˬ-euˬ meh .
42009043	K'oeˇ ngeh , tsawˇ haˬ dawˬ tawˆ lu˰ Miˬyehˇ-euˬ baoˬ hui dui dui gaˇ zahˬ leˇ-euˬ meh . Yeˬsuˇ neh k'aˇ mˇ k'aˇ shaˇ-euˬ yawˬ jeˬ na lu˰-ahˇ tsawˇ haˬ k'oeˇ deuˬ zahˬ leˇ-awˇ jawˇ lu˰ ngeh , zaˬ lahˇ deuˬ-ahˇ Yeˬsuˇ heu lo˰-ehˇ ehˇ nehˬ-euˬ meh .
42009044	" Dawˬ heu dawˬ-ahˇ naˬ bawˇ yaw muiˬ paˬ-ehˇ ciˬ k'mˇ taˬ de . Tsawˇhaˬ-euˬ Zaˬmaˇ-ahˇ aˬ cawˬ-euˬ aˬ la˰ la˰ k'oeˇ a nehˬ teh˰-a . "
42009045	Ehˇ k'aw˰ , dawˬ k'oeˇ dawˬ-euˬ dawˬ tsui˰-ahˇ zaˬ lahˇ deuˬ maˬ g'oˆ shaw nya-a . Dawˬ k'oeˇ dawˬ-aˬ , aˬ yaw˰ ma˰ maˬ g'oˆ shaw nya ni za˰ taˬ-euˬ jeˬ pyeu˰-eu meh . Aˬ yaw˰-ahˇ k'aw˰ , aˬ yaw˰ ma˰ dawˬ tsui˰ maˬ naˇ haˬ peuˬ-a .
42009046	Aˬ yaw˰ ma˰ la˰ k'oeˇ aˬ geu g'aˬ aˬ cawˬ naˆ maˬ tseˇ huiˬ dzehˬ-eu gaˇ kawˆ , zaˬ lahˇ deuˬ tsawˇ pyehˇ pyehˇ-eu meh .
42009047	Aˬ yaw˰ ma˰-euˬ nui noeˬ Yeˬsuˇ haw mawˇ-euˬ miˇ neh , zaˬ yaw nyiˇ tiˬ g'aˬ-ahˇ aˬ yaw˰-euˬ dawˬ peh sheuˬ taˬ-awˇ ,
42009048	aˬ yaw˰ ma˰-ahˇ heu lo˰-ehˇ ehˇ nehˬ-euˬ meh . " Ngaˬ-euˬ tsawˇ myahˇ uˬ moˆ zaˬ yaw nyiˇ heu g'aˬ-ahˇ k'aˇ ha geu˰-eu tsawˇ haˬ-aˬ , ngaˬ-ahˇ ha geu˰ gaˇ duˇ-eu meh . Ngaˬ-ahˇ k'aˇ ha geu˰-eu tsawˇ haˬ-aˬ , ngaˬ-ahˇ k'ehˇ g'eh le˰-eu˰ g'aˬ-ahˇ k'aw˰ ha geu˰ gaˇ duˇ-eu meh . Aˬ jeˬ miˇ neh ehˇ naˇ , naw ma˰ la˰ k'oeˇ aˬ cawˬ naˆ maˬ tseˇ nyiˇ dzehˬ-eu g'aˬ-aˬ , aˬ cawˬ naˆ maˬ tseˇ huiˬ dzehˬ-eu g'aˬ pyeu˰-eu meh . "
42009049	Yoˇhaˬ ehˇ-eu , " Saˬlaˬ-oˇ , tsawˇ haˬ tiˬ g'aˬ nawˬ-euˬ tsawˇ myahˇ uˬ moˆ neh˰ teh doˆ lu˰ gaˇ nga ma˰ ya mawˇ-awˇ , k'oeˇ lo˰-ehˇ maˬ bi jahˇ ni laˆ tsoeˬ nehˬ-euˬ ma . Aˬ jeˬ miˇ neh ehˇ naˇ , aˬ yaw˰-aˬ , aˬ dui aˇ muˇ mehˬ nah caw teh-eu tsawˇ haˬ maˬ ngeuˇ-a . "
42009050	Ehˇ k'aw˰ , aˬ yaw˰-ahˇ Yeˬsuˇ ehˇ nehˬ-eu , " Tsawˇ haˬ k'oeˇ g'aˬ-ahˇ taˬ laˆ tsoeˬ . Aˬ jeˬ miˇ neh ehˇ naˇ , naw ma˰-ahˇ muiˇ-eu deuˬ jawˇ paw maˬ pyawˬ-eu tsawˇ haˬ-aˬ , naw ma˰ jawˇ paw pyawˬ-eu tsawˇ haˬ meh . "
42009051	Yeˬsuˇ-ahˇ mˬ k'oeˇ taˆ bi ha k'o˰ daˇ le˰-eu aˇ yamˬ dawˬ peh peh laˇ ngeh , Yeˬluˇsaˬlehˬ meuˬ-ahˇ le-eu g'aˇ duˬ aˬ yaw˰ noeˬ tsehˆ-euˬ meh .
42009052	Aˬ yaw˰-euˬ mehˬ hu tsawˇ haˬ tiˬ deuˬ-ahˇ aˬ yaw˰ k'ehˇ g'eh-euˬ meh . Tsawˇ haˬ k'oeˇ deuˬ aˬ yaw˰-euˬ g'aˇ duˬ yu˰ zaˇ jawˇ zaˇ laˆ saˆ taˬ leˇ-eu lehˇ , Saˬmaˬliˆ tsawˇ haˬ-euˬ pu tiˬ pu-ahˇ uˇ leˇ-euˬ meh .
42009053	Ehˇ k'aw˰ , aˬ yaw˰ Yeˬluˇsaˬlehˬ meuˬ-ahˇ le lu˰-eu miˇ neh , pu zaˬ deuˬ aˬ yaw˰-ahˇ maˬ ha geu˰-a .
42009054	Aˬ yaw˰-euˬ zaˬ lahˇ Yaˬkoˆ hawˇ-eu Yoˇhaˬ aˬ nya˰ k'oeˇ gaˇ ya mawˇ ngeh , heu lo˰-ehˇ ehˇ-eu meh . " Sahˬ paˬ-oˇ , mˬ k'oeˇ taˆ neh miˬ dzaˬ bi ga le-awˇ , aˬ yaw˰ ma˰-ahˇ puiˆ dzaˬ jiˇ ni nga nya˰ jahˇ-awˬ loˇ . "
42009055	Yeˬsuˇ aˬ yaw˰ nya˰ jawˇ paw ciˬ pyawˇ-awˇ dehˬ-euˬ meh .
42009056	K'oeˇ naˇ , yawˬ pu yawˬ-ahˇ aˬ yaw˰ ma˰ le-euˬ meh .
42009057	Aˬ yaw˰ ma˰ gaˇ pehˇ-ahˇ le lu˰ ngeh , tsawˇ haˬ tiˬ g'aˬ Yeˬsuˇ-ahˇ ehˇ-eu , " Nawˇ k'aˇ iˇ gaˇ nawˬ-euˬ mehˬ nah ngaˇcaw teh ma . "
42009058	Yeˬsuˇ aˬ yaw˰-ahˇ ehˇ nehˬ-eu , " Byaˬ hiˇ-aˬ , bahˬ baw meh . Aˇ jiˇ k'aw˰ bahˬ baw meh . Ehˇ k'aw˰ , Tsawˇhaˬ-euˬ Zaˬmaˇ-aˬ , uˬ duˬ ba˰ daˇ-awˇ naˬ k'aˇ tiˬ gaˇ-iˬ maˬ za-a . "
42009059	K'oeˇ naˇ , yawˬ g'aˬ yawˬ-ahˇ aˬ yaw˰ ehˇ nehˬ-eu , " Ngaˬ-euˬ mehˬ nah caw teh laˇ-awˬ . " Ehˇ k'aw˰ , tsawˇ haˬ k'oeˇ g'aˬ , Ehˇ k'aw˰ , tsawˇ haˬ k'oeˇ g'aˬ ehˇ-eu , " Sahˬpaˬ-oˇ , ngaˬ da shiˇ-euˬ jeˬ huˬ bi ba˰ pahˬ-iˇ la˰-awˬ . "
42009060	Yeˬsuˇ aˬ yaw˰-ahˇ ehˇ nehˬ-eu , " Shiˇ-euˬ tsawˇ haˬ deuˬ-ahˇ shiˇ-euˬ deuˬ neh bi ba˰ pahˬ lu˰-uˇ . Ehˇ k'aw˰ , nawˇ-aˬ , Miˬyehˇ Miˬk'ahˬ gaˇ kawˆ mehˬ-iˇ-awˬ . "
42009061	Yawˬ g'aˬ yawˬ paˇ ehˇ-eu , " Sahˬpaˬ-oˇ , nawˬ-euˬ mehˬ nah ngaˇ caw teh laˇ ma . Ehˇ k'aw˰ , ngaˬ-ahˇ tiˬ poˆ bi g'o˰-iˇ la˰-awˇ , ngaˬ-euˬ nymˇ k'ahˬ zaˬ deuˬ-ahˇ dawˬ tsa˰ dawˬ dzawˇ tiˬ poˆ bi mˇ-iˇ la˰ . "
42009062	Yeˬsuˇ aˬ yaw˰-ahˇ ehˇ nehˬ-eu , " Nyoˬ tsehˬ la˰ yoeˬ-ahˇ tuˆ tehˬ-awˇ nahˇ g'o˰ g'o˰ haw-eu tsawˇ haˬ-aˬ , Miˬyehˇ Miˇk'ahˬ-ahˇ maˬ geuˇ-a . "
42010001	K'oeˇ naˇ , Sahˬpaˬ Yeˬsuˇ-aˬ , zaˬ lahˇ shi˰ tseˇ nyi˰ g'aˬ paˇ tseˇ doˆ-awˇ , nyiˬ g'aˬ-euˬ tiˬ muˇ bi muˇ-awˇ , aˬ yaw˰ k'aˇ iˇ-eu lehˇ g'eh-eu meuˬ deuˬ hawˇ-eu pu deuˬ doe ni , aˬ yaw˰-euˬ mehˬ hu k'ehˇ g'eh-euˬ meh .
42010002	Aˬ yaw˰ ma˰-ahˇ aˬ yaw˰ heu lo˰-ehˇ ehˇ nehˬ-euˬ meh . " Cehˇ yehˬ deˇ laˇ-euˬ jaˆ dui dui meh . Ehˇ k'aw˰ , yehˬ-eu tsawˇ haˬ ui cuiˆ teh˰ meh . K'oeˇ miˇ neh , cehˇ yehˬ-eu tsawˇ haˬ g'awˬ mya ni bi oe-eu g'aˇ duˬ , deh ma Yaw sahˇ g'aˬ-ahˇ shaˇ-awˬ .
42010003	Naw ma˰ doˆ-iˇ-awˬ . K'aˬ yehˇ yehˇ ma˰ la˰ k'oeˇ yawˇ zaˬ pyehˬ uˇ g'eh-eu lo˰-ehˇ , naw ma˰-ahˇ ngaˇ pyehˬ uˇ g'eh-eu ma .
42010004	Pyuˇ pawˬ behˆ , pehˇ tahˬ , sehˬ nawˆ , heu deuˬ taˬ yuˇ g'eh . Gaˇ pehˇ-ahˇ tahˬ puˬ le-eu tsawˇ haˬ deuˬ-ahˇ dawˬ cawˬ puˬ puˬ-ehˇ taˬ jawˇ .
42010005	Naw ma˰ nymˇ aˬ geu nymˇ-ahˇ daˆ leˇ-eu maˬ kaˬ , ' Nymˇ heu nymˇ k'oeˇ taˆ nui saˇ o˰-eu jeˬ keuˆ le lu˰-uˇ ' lehˇ jeˬ huˬ ehˇ-awˬ .
42010006	Nui saˇ o˰-eu jeˬ-ahˇ za geuˇ-eu tsawˇ haˬ tiˬ g'aˬ na k'oeˇ gaˇ jawˇ naˇ , naw ma˰-euˬ nui saˇ o˰-eu jeˬ aˬ yaw˰ k'oeˇ taˆ jaˆ ya˰ lu˰-uˇ . Ehˇ k'aw˰ , nui saˇ o˰-eu jeˬ-ahˇ za geuˇ-eu tsawˇ haˬ maˬ jawˇ naˇ , naw ma˰-euˬ nui saˇ o˰-eu jeˬ naw ma˰-ahˇ paˇ g'o˰ k'o˰ laˇ teh˰-a .
42010007	Aˬ yaw˰ k'oeˇ nymˇ-ahˇ teh˰-ehˇ jawˇ-awˇ , k'aˇ bi dzaˬ k'aˇ bi dawˇ la˰-eu jeˬ dzaˬ-awˬ dawˇ-awˬ . Aˬ jeˬ miˇ neh ehˇ naˇ , gaˇ mˇ-eu tsawˇ haˬ-aˬ , g'aˬ gaˇ poeˬ za-eu tsaˬ teh˰-a . Nymˇ daˆ taˬ daˆ paˇ .
42010008	Meuˬ aˬ geu meuˬ-ahˇ uˇ leˇ-eu maˬ kaˬ , naw ma˰-ahˇ ha nehˬ la˰ naˇ , k'aˇ bi dzaˬ la˰-euˬ jeˬ dzaˬ-awˬ .
42010009	K'oeˇ gaˇ jawˇ-eu naˇ-eu gawˇ-eu tsawˇ haˬ deuˬ-ahˇ laˆ taˬ nehˬ-awˇ , ' Miˬyehˇ Miˇk'ahˬ naw ma˰ jawˇ gaˇ keuˆ le-eu dawˬ peh peh laˇ-euˬ meh ' lehˇ ehˇ nehˬ-awˬ .
42010010	Ehˇ k'aw˰ , naw ma˰ meuˬ aˬ geu meuˬ-ahˇ uˇ leˇ-eu maˬ kaˬ , naw ma˰-ahˇ maˬ ha nehˬ la˰ naˇ , meuˬ-euˬ gaˇ ma doe ni iˇ-awˇ ,
42010011	' Nga ma˰ heu gaˇ laˇ keuˆ ya˰-euˬ saˇ kiˇ pyeu˰ ni , nga ma˰-euˬ aˬ kuiˇ pehˬ zaˬ-ahˇ leh˰ laˇ-euˬ naw ma˰-euˬ meuˬ-ahˇ jaˆ-eu k'aˬ lehˇ-ahˇ keuˆ ni , heu gaˇ sawˆ k'aˇ nehˬ ya˰ ma de . Ehˇ k'aw˰ , Miˬyehˇ Miˇk'ahˬ naw ma˰ jawˇ gaˇ keuˆ le-eu dawˬ peh peh laˇ-euˬ meh lehˇ siˬ nya-awˬ ' lehˇ ehˇ nehˬ-awˬ .
42010012	Yaˇ k'aˬ daˇ-eu Aˇ nah keuˆ le ngeh , Sawˇdoˬ meuˬ-ahˇ k'ehˬ nehˬ-euˬ naˆ maˬ tseˇ , meuˬ k'oeˇ meuˬ-ahˇ Miˬyehˇ k'ehˬ nehˬ teh˰-a .
42010013	" Kawˇlaˬseˬ meuˬ-oˇ , nawˇ ya noeˬ shaˬ dui dui teh˰-a . Behˬdzeˇdaˬ meuˬ-oˇ , nawˇ jiˇ ya noeˬ shaˬ dui dui teh˰-a . Naw nya˰-ahˇ mˇ mehˬ nehˬ-euˬ zahˬ dui dui leˇ paˬ-ehˇ g'eh-eu gaˇ kawˆ k'oeˇ deuˬ , Duˇlu meuˬ hawˇ-eu Siˇdoˬ meuˬ-ahˇ mˇ mehˬ nehˬ-euˬ law nmˇ-aˬ , aˬ yaw˰ ma˰ aˬ myah ba neh iˬ baˇ noeˬ poˆ-awˇ , guˬ daˇ pehˇ zeuˇ mehˬ tsoeˬ dm-awˇ , uˬ duˬ-ahˇ k'aˬ lehˇ tawˆ daˆ tawˆ daˆ-ehˇ nuiˇ lu˰-eu maˬ siˬ .
42010014	Ehˇ k'aw˰ , Yaˇ k'aˬ daˇ-eu Aˇ nah keuˆ le ngeh , Duˇlu meuˬ hawˇ-eu Siˇdoˬ meuˬ naˆ maˬ tseˇ , naw nya˰ nyi˰ meuˬ-ahˇ Miˬyehˇ k'ehˬ nehˬ la˰ teh˰-a .
42010015	Gaˬbeˬneˬoˬ meuˬ-oˇ , nawˇ toe . Mˬ-ahˇ tuˆ ni bi ciˬ huiˬ bi ciˬ mahˇ maw˰-eu nya loˇ . Nawˬ-ahˇ shiˬ buiˇ lah ma-ahˇ biˬ ahˇ nehˬ la˰ teh˰-a . "
42010016	K'oeˇ naˇ , zaˬ lahˇ deuˬ-ahˇ Yeˬsuˇ ehˇ nehˬ-eu , " Naw ma˰ neh mehˬ-euˬ dawˬ-ahˇ naˇ haˬ geu˰-eu tsawˇ haˬ-aˬ , ngaˬ-euˬ dawˬ-ahˇ naˇ haˬ geu˰ gaˇ duˇ-eu meh . Naw ma˰ neh mehˬ-euˬ dawˬ-ahˇ maˬ naˇ haˬ geu˰-eu tsawˇ haˬ-aˬ , ngaˬ-euˬ dawˬ-ahˇ maˬ naˇ haˬ geu˰ gaˇ duˇ-eu meh . Ngaˬ-euˬ dawˬ-ahˇ maˬ naˇ haˬ geu˰-eu tsawˇ haˬ-aˬ , ngaˬ-ahˇ k'ehˇ g'eh le˰-euˬ g'a-euˬ dawˬ-ahˇ maˬ naˇ haˬ geu˰ gaˇ duˇ-eu meh . "
42010017	Zaˬ lahˇ shi˰ tseˇ nyi˰ g'aˬ laˬ k'aˬ tiˬ cehˇ g'o˰ keuˆ laˇ-awˇ ehˇ-eu , " Sahˬpaˬ-oˇ , nga ma˰ nawˬ-euˬ tsawˇ myahˇ-ahˇ g'oe-awˇ dawˬ bi˰ nehˬ naˇ , neh˰ deuˬ k'aw˰ naˇ haˬ-eu meh . "
42010018	Yeˬsuˇ aˬ yaw˰ ma˰-ahˇ ehˇ k'o˰ nehˬ-eu , " Mˬ myaw˰ myaw˰-eu lo˰-ehˇ , Saˬdaˬ mˬ-ahˇ neh ga ka le gaˇ ngaˇ mawˇ-euˬ ma .
42010019	Naˇ haˬ sheˇ . Do˰ k'aˆ-eu aˇ lawˇ hawˇ-eu boeˬ kaˬ laˬ ma-ahˇ nawˬ tehˬ nya-eu uˬ ta˰ , muiˇ-eu deuˬ-euˬ baoˬ-ahˇ g'aˬ leˇ nya ni , ngaˇ naw ma˰-ahˇ baoˬ bi˰-eu ma . Naw ma˰-ahˇ laˆ coeˬ laˆ ciˆ nya-eu tiˬ jeˬ-iˬ maˬ jaˆ-a .
42010020	Ehˇ k'aw˰ , neh˰ deuˬ naw ma˰-euˬ dawˬ-ahˇ naˇ haˬ gaˇ laˬ k'aˬ taˬ cehˇ . Mˬ k'oeˇ taˆ naw ma˰-euˬ tsawˇ myahˇ bo˰ ahˇ taˬ-euˬ gaˇ laˬ k'aˬ cehˇ-awˬ . "
42010021	K'oeˇ ngeh , Muiˬ-eu shawˇ-eu Yaw sahˇ Miˬyehˇ la˰ k'oeˇ Yeˬsuˇ laˬ k'aˬ cehˇ-awˇ , heu lo˰-ehˇ ehˇ-eu meh . " Mˬ sahˇ Sahˬpaˬ miˇ sahˇ Sahˬma pyeu˰-eu Aˬda-oˇ , nawˬ-euˬ guiˬ lahˬ-ahˇ ngaˇ ja ceuˬ-eu ma . Aˬ jeˬ miˇ neh ehˇ naˇ , zaˬ siˬ tsawˇ gahˇ ahˇ-eu tsawˇ haˬ deuˬ hawˇ-eu , siˬ-eu nya-eu tsawˇ haˬ deuˬ-ahˇ , gaˇ kawˆ heu deuˬ nawˇ za˰ taˬ-awˇ , maˬ siˬ maˬ nya-eu tsawˇ haˬ deuˬ-ahˇ nawˇ pah mehˬ nehˬ-euˬ meh . Nawˬ-euˬ g'awˬ shaˬ gaˬ-eu jeˬ baˬ da neh , nawˇ k'oeˇ lo˰-ehˇ jahˇ nehˬ la˰ maw˰-eu jeˬ pyeu˰-eu meh .
42010022	" Yawˬ jeˬ naˬ lu˰ ngaˬ Da neh ngaˬ-ahˇ a nehˬ jiˇ la˰-euˬ meh . Zaˬmaˇ-aˬ , aˬ suˇ g'aˬ-a lehˇ , Aˬda maˬ ngeuˇ naˇ tiˬ g'aˬ-iˬ maˬ siˬ nya-a . K'oeˇ lo˰-ehˇ duˇ ni , Aˬda-aˬ , aˬ suˇ g'aˬ-a lehˇ , Zaˬmaˇ hawˇ-eu Zaˬmaˇ neh tseˇ doˆ-awˇ pah mehˬ nehˬ-euˬ deuˬ maˬ ngeuˇ naˇ , tiˬ g'aˬ-iˬ maˬ siˬ nya-a . "
42010023	K'oeˇ naˇ , Yeˬsuˇ zaˬ lahˇ deuˬ jawˇ paw ciˬ pyawˇ-awˇ , aˬ yaw˰ ma˰-ahˇ teh˰-ehˇ ciˬ cuˇ ni heu lo˰-ehˇ ehˇ k'oeˬ nehˬ-euˬ meh . " Naw ma˰ neh ya mawˇ-euˬ heu deuˬ-ahˇ ya mawˇ-eu myaˆ nuiˆ-aˬ , guiˬ lahˬ huiˬ dui dui-eu myaˆ nuiˆ meh .
42010024	Ngaˇ naw ma˰-ahˇ ehˇ nehˬ nyaˇ . Miˬyehˇ g'aˇ duˬ ngehˬ dah-eu tsawˇ haˬ g'awˬ mya g'aˬ hawˇ-eu miˇ k'ahˬ sahˬ paˬ g'awˬ mya g'aˬ , naw ma˰ neh ya mawˇ-euˬ jeˬ mawˇ maw˰ dui dui-eu meh . Ehˇ k'aw˰ , aˬ yaw˰ ma˰ maˬ ya mawˇ-aˬ . Naw ma˰ neh ya gaˬ-euˬ jeˬ-ahˇ k'aw˰ , ga˰ maw˰ dui dui-eu meh . Ehˇ k'aw˰ , maˬ ya gaˬ-aˬ . "
42010025	K'oeˇ naˇ , Zahˇ dawˬ k'o˰ dawˬ mehˬ-eu saˬ laˬ tiˬ g'aˬ tuˇ laˇ-awˇ , aˬ yaw˰-ahˇ lawˬ haw maw˰-eu miˇ neh , heu lo˰-ehˇ ehˬ-eu meh . " Saˬ laˬ-oˇ , mˬ maˬ maˬ byaˆ zaˇ ziˇ deh˰-eu jeˬ-ahˇ za nya ni , ngaˇ aˬ jeˬ ya mˇ ta . "
42010026	Aˬ yaw˰-ahˇ Yeˬsuˇ ehˇ nehˬ-eu , " Zahˇ dawˬ k'o˰ dawˬ la˰ k'oeˇ aˬ joˆ-ehˇ ehˇ taˬ ta . Nawˇ aˬ joˆ-ehˇ gui mawˇ teˬ . "
42010027	Aˬ yaw˰ ehˇ-eu , " ' Nawˬ-euˬ nui ma dawˬ tawˆ lu˰ , nawˬ-euˬ sa˰ laˇ dawˬ tawˆ lu˰ , nawˬ-euˬ g'aˬ dawˬ tawˆ lu˰ , nawˬ-euˬ Miˬyehˇ pyeu˰-eu SahˬpaˬMiˬyehˇ-ahˇ gaˬ-awˬ ' lehˇ bo˰ taˬ-awˇ , ' Yawˬ haˇ yawˬ ha gaˬ-eu lo˰-ehˇ , yawˬ ha dawˬ peh jawˇ-eu tsawˇ haˬ-ahˇ gaˬ-awˬ ' lehˇ bo˰ taˬ-euˬ meh . "
42010028	Yeˬsuˇ ehˇ-eu , " Nawˇ ehˇ-eu tsaˬ meh . K'oeˇ lo˰-ehˇ mˇ-awˬ . Mˬ maˬ maˬ byaˆ zaˇ ziˇ deh˰-eu jeˬ-ahˇ nawˇ za teh˰-a . "
42010029	Ehˇ k'aw˰ , Zahˇ dawˬ k'o˰ dawˬ mehˬ-eu saˬ laˬ k'oeˇ g'aˬ , yawˬ ha yaw tsaˬ geu˰ maw˰-eu miˇ neh , heu lo˰-ehˇ ehˇ-eu meh . " Yawˬ ha dawˬ peh jawˇ-eu tsawˇ haˬ lehˇ ehˇ-eu aˬ suˇ g'aˬ-ahˇ ehˇ ta . "
42010030	Yeˬsuˇ ehˇ k'o˰ nehˬ-eu , " Tiˬ poˆ-aˬ , tsawˇ haˬ tiˬ g'aˬ Yeˬluˇsaˬlehˬ meuˬ-ahˇ neh Yeˬliˇkoˇ meuˬ-ahˇ iˇ lu˰ ngeh , tahˇ joe tahˬ puˬ-awˇ , aˬ yaw˰ k'aˇ ahˇ-eu jeˬ dawˬ tawˆ lu˰ bi yuˇ jiˇ-euˬ uˬ ta˰ , shiˇ taw tehˬ ni bi diˬ-awˇ bi ga ya˰-euˬ meh .
42010031	Piˇ ma tiˬ g'aˬ gaˇ ma k'oeˇ kahˇ-ahˇ iˇ zaˬ-euˬ meh . Ehˇ k'aw˰ , tsawˇ haˬ k'oeˇ g'aˬ ga gaˇ aˬ yaw˰ ya mawˇ ngeh , gaˇ jaw jaw-awˇ iˇ dzeuˇ g'eh-euˬ meh .
42010032	K'oeˇ lo˰-ehˇ duˇ ni , Leˬbiˇ tsawˇ haˬ tiˬ g'aˬ paˇ oe-awˇ , tsawˇ haˬ k'oeˇ g'aˬ ga gaˇ ya mawˇ ngeh , gaˇ jaw jaw-awˇ iˇ dzeuˇ g'eh-euˬ meh .
42010033	Ehˇ k'aw˰ , Saˬmaˬliˆ tsawˇ haˬ tiˬ g'aˬ gaˇ ma k'oeˇ kahˇ oe-awˇ , k'oeˇ tsahˇ-ahˇ oe keuˆ ngeh , tsawˇ haˬ k'oeˇ g'aˬ ga gaˇ ya mawˇ-awˇ , g'awˬ shaˬ haw gaˬ-euˬ meh .
42010034	Tsawˇ haˬ k'oeˇ g'aˬ ga gaˇ aˬ yaw˰ iˇ-awˇ , diˬ leu˰ diˬ k'aw taˬ-euˬ maˇ k'ehˬ maˇ naˇ-ahˇ aˬ ga˰ dzaˇ uiˇ hawˇ-eu tsiˇ shehˆ leh˰ nehˬ-awˇ , saˬ paˇ neh lahˇ cu˰ nehˬ-euˬ meh . K'oeˇ naˇ , aˬ yaw˰ neh dziˬ le˰-euˬ mahˬ tahˬ laˆ k'oeˇ taˆ ciˬ dziˬ-awˇ , daˬ yah ya˰ duˬ nymˇ la˰ k'oeˇ ciˬ ahˇ-awˇ , yaw muiˬ paˬ-ehˇ bo saˆ nehˬ-euˬ meh .
42010035	Yawˬ nah yawˬ aˬ yaw˰ pyuˇ maˇ byaˆ nyiˬ byaˆ yuˇ doˆ-awˇ , daˬ yah ya˰-eu nymˇ k'oeˇ nymˇ-ahˇ haw-eu g'aˬ-ahˇ bi˰-awˇ , heu lo˰-ehˇ ehˇ nehˬ ya˰-euˬ meh . ' Tsawˇ haˬ heu g'aˬ-ahˇ yaw muiˬ paˬ-ehˇ tiˬ poˆ bo saˆ nehˬ la˰ sheˇ . Heu myaˆ maˬ tseˇ zmˬ jiˇ naˇ , ngaˇ paˇ g'o˰ le ngeh nawˬ-ahˇ tsoeˬ k'o˰ nehˬ ma . '
42010036	" Tsawˇ haˬ k'oeˇ smˇ g'aˬ la˰ k'oeˇ , tahˇ joe bi joe-euˬ g'aˬ-euˬ dawˬ peh jawˇ-eu tsawˇ haˬ lehˇ , aˬ geu g'aˬ-ahˇ nawˇ kuˇ nmˇ . "
42010037	Zahˇ dawˬ k'o˰ dawˬ mehˬ-eu saˬ laˬ k'oeˇ g'aˬ ehˇ-eu , " Aˬ yaw˰-ahˇ g'awˬ shaˬ gaˬ nehˬ-euˬ k'oeˇ g'aˬ-ahˇ kuˇ-eu tsaˬ teh˰-a . " Yeˬsuˇ aˬ yaw˰-ahˇ ehˇ nehˬ-eu , " Nawˇ g'eh k'oeˇ lo˰-ehˇ mˇ-iˇ-awˬ . "
42010038	Yeˬsuˇ hawˇ-eu aˬ yaw˰-euˬ zaˬ lahˇ deuˬ mehˬ hu paw le lu˰ ngeh , pu tiˬ pu-ahˇ uˇ leˇ-awˇ , Maˬta lehˇ myahˇ-euˬ zaˬ miˬ zaˬ tiˬ g'aˬ Yeˬsuˇ-ahˇ aˬ yaw˰-euˬ nymˇ la˰ k'oeˇ ha ahˇ-euˬ meh .
42010039	Maˬta-euˬ aˬ nyiˇ Maˬliˇ lehˇ myahˇ-euˬ zaˬ miˬ zaˬ tiˬ g'aˬ jawˇ-eu meh . Maˬliˇ-aˬ , Sahˬpaˬ Yeˬsuˇ-euˬ aˬ kuiˇ dawˬ peh nuiˇ-awˇ , Yeˬsuˇ mehˬ nehˬ tsoˆ nehˬ gaˇ naˇ haˬ lu˰-eu meh .
42010040	Ehˇ k'aw˰ , Maˬta-aˬ , dzaˬ dzaˬ dawˇ dawˇ laˆ saˆ-eu tehˬ g'a lu˰-eu baˬ da neh , nui ma maˬ saˇ-ehˇ , Yeˬsuˇ jawˇ gaˇ iˇ-awˇ ehˇ-eu , " Sahˬpaˬ-oˇ , ngaˬ-euˬ aˬ nyiˇ teu g'aˬ ngaˬ-ahˇ teh˰-ehˇ byehˇ dzeh-awˇ dzaˬ dzaˬ dawˇ dawˇ bi laˆ saˆ la˰-euˬ gaˇ nawˇ tiˬ jeˬ-iˬ maˬ ehˇ te loˇ . Ngaˬ-ahˇ caw mˇ nehˬ le-awˬ lehˇ tiˬ poˆ ehˇ nehˬ-iˬ sheˇ . "
42010041	Ehˇ k'aw˰ , Yeˬsuˇ ehˇ-eu , " Maˬta-oˇ , Maˬta-oˇ . Nawˇ-aˬ , g'awˬ mya jeˬ tehˬ g'a-awˇ k'ahˬ lahˇ lu˰-eu nga .
42010042	Ehˇ k'aw˰ , Maˬliˇ neh tseˇ geu˰-euˬ jeˬ tsaˬ dui dui meh . K'oeˇ jeˬ-ahˇ aˬ cawˬ maˬ lu doˆ geu˰ nya-a . "
42011001	Tiˬ poˆ-aˬ , Yeˬsuˇ jawˇ duˬ tiˬ tsahˇ-ahˇ guiˬ lahˬ shaˇ lu˰-eu meh . Aˬ yaw˰ guiˬ lahˬ shaˇ g'aˬ ngeh , aˬ yaw˰-euˬ zaˬ lahˇ tiˬ g'aˬ aˬ yaw˰-ahˇ ehˇ-eu , " Sahˬpaˬ-oˇ , Yoˇhaˬ neh aˬ yaw˰-euˬ zaˬ lahˇ deuˬ-ahˇ mehˬ nehˬ-euˬ lo˰-ehˇ , guiˬ lahˬ aˬ joˆ-ehˇ ya shaˇ-eu gaˇ kawˆ nga ma˰-ahˇ mehˬ nehˬ la˰-awˬ . "
42011002	Aˬ yaw˰ ma˰-ahˇ Yeˬsuˇ ehˇ nehˬ-eu , " Naw ma˰ guiˬ lahˬ shaˇ ngeh , heu lo˰-ehˇ shaˇ-awˬ . ' Aˬda-oˇ , Nawˬ-euˬ tsawˇ myahˇ-ahˇ yaw zeu baw lu˰-uˇ . Nawˬ-euˬ Miˇ k'ahˬ keuˆ le lu˰-uˇ .
42011003	Aˬ yaw˰ nah yaw˰ loˬ-eu dzaˬ-eu dawˇ-eu jeˬ , aˬ yaw˰ nah yaw˰ nga ma˰-ahˇ bi˰ nehˬ la˰ .
42011004	Nga ma˰-ahˇ k'aˇ mˇ bahˬ la˰-euˬ deuˬ-ahˇ , nga ma˰ iˬ baˇ pyehˬ nehˬ-euˬ miˇ neh , nawˇ nga ma˰-ahˇ iˬ baˇ pyehˬ nehˬ la˰ . Iˬ baˇ muˇ juˇ juˇ-eu mehˬ nah , nga ma˰-ahˇ taˬ bi iˇ la˰ . " '
42011005	K'oeˇ naˇ , zaˬ lahˇ deuˬ-ahˇ Yeˬsuˇ heu lo˰-ehˇ ehˇ nehˬ-euˬ meh . " Naw ma˰ tiˬ g'aˬ na uˬ ci˰ sehˇ g'ahˇ yawˬ ha-euˬ cawˬ-euˬ nymˇ-ahˇ iˇ-awˇ , heu lo˰-ehˇ ehˇ nehˬ-iˇ-euˬ ehˇ-awˬ . ' Cawˬ-oˇ , ngaˬ-ahˇ kaˬ muˇ smˇ siˬ tiˬ poˆ bi˰ paˇ nehˬ le˰ sheˇ .
42011006	Gaˇ mahˇ kaˬ gaˇ jawˇ-eu ngaˬ-euˬ cawˬ tiˬ g'aˬ ngaˇ jawˇ gaˇ laˇ keuˆ-awˇ , aˬ yaw˰-ahˇ bi dzaˬ-eu tiˬ jeˬ-iˬ ma jaˆ nga . '
42011007	K'oeˇ ngeh , aˬ yaw˰-euˬ cawˬ k'oeˇ g'aˬ iˇ kahˇ la˰ k'oeˇ paw jawˇ-awˇ , heu lo˰-ehˇ ehˇ-eu ehˇ-awˬ . ' Aˬ jeˬ paˇ laˆ bahˬ laˇ teˬ . Laˇ g'oˆ ka˰ tehˬ jiˇ-awˇ , ngaˬ-euˬ zaˬ deuˬ k'aw˰ ngaˬ nehˬ-ehˇ yu˰ k'aˆ taˬ-euˬ miˇ neh , ngaˇ tuˇ le-awˇ nawˬ-ahˇ tiˬ jeˬ-iˬ maˬ paˇ bi˰ le nya miˇ-a . '
42011008	Ngaˇ naw ma˰-ahˇ ehˇ nehˬ nyaˇ . Cawˬ aˇ naˆ ni g'oeˇ k'aw˰ dui-eu ngaˇ . Tuˇ laˇ-awˇ maˬ paˇ bi˰ le-eu ngaˇ lehˇ k'aw˰ ehˇ-awˬ . Ehˇ k'aw˰ , shaˇ-eu nui paw shaˇ tehˇ tehˬ naˇ , k'aˇ loˬ-eu jeˬ maˬ bi˰ le-ehˇ maˬ paˇ g'eh nya-aˇ .
42011009	" Ngaˇ naw ma˰-ahˇ ehˇ nehˬ nyaˇ . Shaˇ-awˬ . Shaˇ naˇ za teh˰-a . Poˆ-awˬ . Poˆ naˇ mawˇ teh˰-a . Laˇ g'oˆ-ahˇ k'oˆ-awˬ . K'oˆ naˇ pah nehˬ la˰ teh˰-a .
42011010	Aˬ jeˬ miˇ neh ehˇ naˇ , shaˇ-eu tsawˇ haˬ yawˬ g'aˬ na lu˰-ahˇ Miˬyehˇ bi˰ nehˬ teh˰-a . Poˆ-eu tsawˇ haˬ yawˬ g'aˬ na lu˰ k'aw˰ , poˆ mawˇ teh˰-a . Laˇ g'oˆ-ahˇ k'oˆ-eu tsawˇ haˬ-ahˇ laˇ g'oˆ pah nehˬ teh˰-a .
42011011	Naw ma˰ la˰ k'oeˇ , yawˬ ha-euˬ aˬ li ngaˬ shaˬ shaˇ dzaˬ gaˇ aˇ lawˇ nyeh˰ nehˬ-eu aˬ da jawˇ meh loˇ .
42011012	Maˬ ngeuˇ naˇ , yawˬ ha-euˬ aˬ li ya uˆ shaˇ dzaˬ gaˇ boeˬ kaˬ laˬ ma nyeh˰ nehˬ-eu aˬ da jawˇ meh loˇ .
42011013	Naw ma˰ iˬ baˇ mˇ-eu tsawˇ haˬ deuˬ k'aw˰ , yawˬ ha-euˬ zaˬ-ahˇ yaw muiˬ jeˬ bi˰-eu g'aˇ duˬ k'oeˇ naˆ ni siˬ nya naˇ , mˬ k'oeˇ taˆ jawˇ-eu naw ma˰-euˬ Aˬda-aˬ , aˬ yaw˰-ahˇ k'aˇ shaˇ-eu tsawˇ haˬ deuˬ-ahˇ Muiˬ-eu shawˇ-eu Yaw sahˇ Miˬyehˇ bi˰-eu g'aˇ duˬ aˇ naˆ ni paˇ siˬ nya dzehˬ nmˇ . "
42011014	Tsawˇ haˬ-ahˇ dawˬ maˬ ngehˬ nya ni aˬ dzawˬ bi dzawˬ-iˇ-eu neh˰ tiˬ mawˇ-ahˇ Yeˬsuˇ teh doˆ lu˰-eu meh . Neh˰ k'oeˇ mawˇ teh doˆ g'aˬ ngeh , aˬ dzawˬ dzawˬ-iˇ-euˬ tsawˇ haˬ k'oeˇ g'aˬ dawˬ ngehˬ nya laˇ-euˬ meh . Tsawˇ haˬ aˇ ma˰ k'oeˇ gaˇ zahˬ dui dui leˇ-euˬ meh .
42011015	Ehˇ k'aw˰ , tsawˇ haˬ tiˬ paˆ na deuˬ ehˇ-eu , " Neh˰sahˬpaˬ Beˬlaˇzeˬbuˇlaˆ-euˬ baoˬ-ahˇ g'oe-awˇ , aˬ yaw˰ neh˰ teh doˆ-euˬ ngaˇ . "
42011016	Tiˬ paˆ na deuˬ-aˬ , aˬ yaw˰-ahˇ lawˬ haw-eu la˰ k'oeˇ , " Mˬ taˆ-euˬ zahˬ leˇ paˬ-ehˇ g'eh-eu jeˬ jahˇ mehˬ nehˬ la˰ sheˇ " lehˇ ehˇ-eu meh .
42011017	Ehˇ k'aw˰ , aˬ yaw˰ ma˰-euˬ nui noeˬ-ahˇ aˬ yaw˰ siˬ nya-awˇ , heu lo˰-ehˇ ehˇ nehˬ-euˬ meh . " Miˇ k'ahˬ aˬ geu k'ahˬ maˬ kaˬ , yawˬ ha yaw kaˬ aˇ muˇ muˇ paˆ-awˇ guiˇ deuˆ naˇ , g'awˬ myahˇ ni maˬ zi˰-aˇ . Aˇ muˇ biˇ paˆ-eu nymˇ jiˇ k'aw˰ , pyaˆ-iˇ shaˆ-iˇ teh˰-a .
42011018	Saˬdaˬ k'aw˰ , aˬ yawˇ yaw˰ aˇ muˇ biˇ paˆ-awˇ guiˇ deuˆ naˇ , a yaw˰-euˬ miˇ k'ahˬ aˬ joˆ-ehˇ zi˰ nya nmˇ . Beˬlaˇzeˬbuˇlaˆ-euˬ baoˬ-ahˇ g'oe-awˇ ngaˇ neh˰ teh doˆ-eu nga lehˇ naw ma˰ ehˇ-eu meh .
42011019	Beˬlaˇzeˬbuˇlaˆ-euˬ baoˬ-ahˇ g'oe-awˇ ngaˇ neh˰ teh doˆ-eu ngeuˇ naˇ , naw ma˰-euˬ zaˬ lahˇ deuˬ aˬ suˇ g'aˬ-euˬ baoˬ-ahˇ g'oe-awˇ neh˰ teh doˆ ta . Naw ma˰ neh ehˇ-euˬ maˬ tsaˬ-eu gaˇ kawˆ , naw ma˰-euˬ zaˬ lahˇ deuˬ neh mˇ-euˬ gaˇ deuˬ saˇ kiˇ kamˬ lu˰ meh .
42011020	Miˬyehˇ-euˬ la˰ noeˇ-ahˇ g'oe-awˇ ngaˇ neh˰ teh doˆ-eu ma . Heu-aˬ , Miˬyehˇ Miˇk'ahˬ naw ma˰ k'oeˇ taˆ keuˆ le-euˬ gaˇ kawˆ saˇ kiˇ pyeu˰-eu meh .
42011021	" G'aˬ k'aˆ aˬ da tiˬ g'aˬ guiˇ deuˆ-eu keu ka tiˬ ku˰ lehˬ hmˬ-awˇ aˬ yaw˰-euˬ nymˇ-ahˇ lo˰ piˇ lu˰ ngeh , aˬ yaw˰-euˬ myawˬ gahˬ maˬ byoˆ-iˇ-a .
42011022	Ehˇ k'aw˰ , aˬ yaw˰ naˆ maˬ tseˇ k'aˆ dzehˬ-eu tiˬ g'aˬ deuˆ ceh ceh le-awˇ , aˬ yaw˰-ahˇ deuˆ g'aˬ ngeh , a˰ yaw˰ nui ma huiˬ-euˬ aˬ yaw˰-euˬ guiˇ deuˆ-eu keu ka dawˬ tawˆ lu˰ yuˇ geu˰ g'eh jiˇ-awˇ , k'aˇ deuˆ za-euˬ jeˬ , biˇ geu˰ teh˰-a .
42011023	" Ngaˇ jawˇ paw maˬ pyawˬ-euˬ tsawˇ haˬ-aˬ , ngaˬ-ahˇ muiˇ-eu tsawˇ haˬ meh . Ngaˬ nehˬ-ehˇ tiˬ kawˆ lo˰-ehˇ maˬ g'oˆ uiˬ maˬ g'oˆ bymˇ-eu tsawˇ haˬ-aˬ , byaˆ dzeh-eu tsawˇ haˬ meh .
42011024	" Tsawˇ haˬ tiˬ g'aˬ la˰ k'oeˇ jawˇ-eu neh˰ yaw jaw˰ tiˬ mawˇ doˆ-iˇ-awˇ , gui coˇ ni g'eh-eu miˇ k'ahˬ-ahˇ g'aˬ naˬ naˬ duˬ poˆ-iˇ-euˬ meh . G'aˬ naˬ naˬ duˬ maˬ poˆ mawˇ nya-ehˇ , ' Ngaˬ-euˬ nymˇ-ahˇ paˇ g'o˰ jawˇ leˇ ma ' lehˇ , aˬ yawˇ yaw˰ ehˇ-eu meh .
42011025	K'oeˇ naˇ , aˬ yaw˰ paˇ g'o˰ leˇ haw ngeh , nymˇ k'oeˇ nymˇ juˇ tsui ni yaˆ juiˇ taˬ-awˇ jaˆ gaˇ ya mawˇ-euˬ meh .
42011026	Aˬ yaw˰ paˇ doˆ-iˇ-awˇ , aˬ yaw˰ naˆ maˬ tseˇ haiˬ-eu neh˰ shi˰ mawˇ paˇ kuˇ ahˇ la˰-awˇ bi jawˇ-euˬ meh . K'oeˇ lo˰-ehˇ pyeu˰ laˇ g'aˬ ngeh jawˇ , tsawˇ haˬ k'oeˇ g'aˬ yaw beh naˆ maˬ tseˇ doeˇ dzehˬ laˇ teh˰-a . "
42011027	Yeˬsuˇ k'oeˇ lo˰-ehˇ ehˇ g'aˬ ngeh , tsawˇ haˬ aˇ ma˰ la˰ k'oeˇ zaˬ miˬ zaˬ tiˬ g'aˬ teˇ saˇ ui cuiˆ yaw k'aˆ-ehˇ guˇ-awˇ ehˇ-eu , " Nawˬ-ahˇ bi deh˰ doˆ le-awˇ aˬ coeˇ bi dawˇ huiˬ-euˬ zaˬ miˬ zaˬ k'oeˇ g'aˬ aˇ naˆ ni guiˬ lahˬ huiˬ-eu nga . "
42011028	Ehˇ k'aw˰ , Yeˬsuˇ ehˇ-eu , " Maˇ maˇ ni guiˬ lahˬ huiˬ-eu deuˬ-aˬ , Miˬyehˇ-euˬ dawˬ gaˬ-awˇ naˇ haˬ geu˰-eu deuˬ meh . "
42011029	Yeˬsuˇ dawˬ peh uiˬ laˇ lu˰-eu tsawˇ haˬ aˇ ma˰ myaˬ laˇ tehˇ tehˬ lu˰ ngeh , Yeˬsuˇ heu lo˰-ehˇ ehˇ-eu meh . " Heu ziˇ-ahˇ deh˰ lu˰-eu tsawˇ haˬ heu deuˬ aˇ naˆ ni haiˬ-eu nga . K'aˆ jeˬ-ehˇ g'eh-eu jeˬ mˇ mehˬ la˰ lehˇ aˬ yaw˰ ma˰ ehˇ-eu meh . Yawˇnaˆ gaˇ kawˆ k'aˆ jeˬ-ehˇ g'eh-eu k'oeˇ maˬ ngeuˇ naˇ , nui jeˬ maˬ mehˬ nehˬ .
42011030	Yawˇ naˆ-aˬ , Niˇnaˬbeˬ meuˬ-ahˇ jawˇ-eu tsawˇ haˬ deuˬ g'aˇ duˬ k'aˆ jeˬ-ehˇ g'eh-eu jeˬ pyeu˰-eu lo˰-ehˇ , Tsawˇhaˬ-euˬ Zaˬmaˇ-aˬ , heu ziˇ-ahˇ deh˰ lu˰-eu tsawˇ haˬ deuˬ g'aˇ duˬ , k'aˆ jeˬ-ehˇ g'eh-eu jeˬ pyeu˰ teh˰-a .
42011031	Yaˇ k'aˬ daˇ-eu Aˇ nah keuˆ laˇ ngeh , Sheˬba sahˬ paˬ ma tsawˬ tuˇ laˇ-awˇ , heu ziˇ-euˬ tsawˇ haˬ deuˬ-euˬ iˬ baˇ poˆ-awˇ yaˇ k'aˬ ja teh˰-a . Aˬ jeˬ miˇ neh ehˇ naˇ , sahˬ paˬ Sawˇlaˬmoˬ-euˬ zaˬ siˬ tsawˇ gahˇ byah-eu dawˬ-ahˇ naˇ haˬ laˇ-eu g'aˇ duˬ , mˬ dzeˇ miˇ dzeˇ-ahˇ neh aˬ yaw˰ laˇ-euˬ meh . Ngaˇ naw ma˰-ahˇ ehˇ nehˬ nyaˇ . Sawˇlaˬmoˬ naˆ maˬ tseˇ huiˬ-eu g'aˬ heu gaˇ jawˇ lu˰ ma .
42011032	Yaˇ k'aˬ daˇ-eu aˇ nah keuˆ laˇ ngeh , Niˇnaˬbeˬ meuˬ-ahˇ jawˇ-eu tsawˇ haˬ deuˬ tuˇ laˇ-awˇ , naw ma˰-ahˇ iˬ baˇ poˆ teh˰-a . Aˬ jeˬ miˇ neh ehˇ naˇ , Yawˇnaˆ dawˬ mehˬ mehˬ gaˇ aˬ yaw˰ ma˰ ya gaˬ ngeh , aˬ yaw˰ ma˰ iˬ baˇ noeˬ poˆ-euˬ meh . Ngaˇ naw ma˰-ahˇ ehˇ nehˬ nyaˇ . Yawˇnaˆ naˆ maˬ tseˇ huiˬ dzehˬ-eu g'aˬ heu gaˇ jawˇ lu˰ ma .
42011033	" Tsiˇ k'mˬ do˰-awˇ baˇ za˰-ahˇ ciˬ taˬ-eu maˬ ehˇ , k'aˆ puˬ neh mo˰ tsahˬ-eu maˬ ehˇ , tsawˇ haˬ tiˬ g'aˬ-iˬ maˬ jahˇ-a . Ehˇ k'aw˰ , k'aˇ uˇ laˇ-eu tsawˇ haˬ deuˬ myaˆ nuiˆ mawˇ nya ni , tsiˇ k'mˬ do˰ taˬ duˬ-ahˇ ciˬ daˆ taˬ-eu meh .
42011034	Nawˬ-euˬ myaˆ nuiˆ-aˬ , nawˬ-euˬ g'awˇ mawˇ-euˬ tsiˇ k'mˬ pyeu˰-eu meh . Nawˬ-euˬ myaˆ nuiˆ muiˬ naˇ , nawˬ-euˬ g'awˇ mawˇ mawˇ lah-ehˇ yaw sheh˰ za teh˰-a . Ehˇ k'aw˰ , nawˬ-euˬ myaˆ nuiˆ maˬ muiˬ naˇ , nawˬ-euˬ g'awˇ mawˇ mawˇ lah-ehˇ zahˇ tsui ni g'eh teh˰-a .
42011035	K'oeˇ miˇ neh , nawˬ-euˬ la˰ k'oeˇ ahˇ-eu yaw sheh˰ zahˇ tsui ni maˬ bi pyeu˰-iˇ-eu g'aˇ duˬ yahˇ-awˬ .
42011036	Nawˬ-euˬ g'awˇ mawˇ mawˇ lah-ehˇ yaw sheh˰ za-awˇ , yaw zahˇ tiˬ tsahˇ-iˬ maˬ baw naˇ , tsiˇ k'mˬ-euˬ yaw sheh˰ nawˬ-euˬ k'oeˇ taˆ bya gaˇ duˇ ni , nawˬ-euˬ g'awˇ mawˇ mawˇ lah-ehˇ yaw sheh˰ bya teh˰-a . "
42011037	Yeˬsuˇ dawˬ ngehˬ ngehˬ g'aˬ ngeh , Paˬliˬsehˇ tiˬ g'aˬ Yeˬsuˇ-ahˇ aˬ yaw˰ nehˬ-ehˇ hawˬ bi dzaˬ-eu lehˇ kuˇ-eu miˇ neh , Yeˬsuˇ uˇ leˇ-awˇ hawˬ jawˬ jawˬ-euˬ meh .
42011038	Yeˬsuˇ hawˬ maˬ dzaˬ mi naˆ-ehˇ aˬ la˰ maˬ dzui˰ gaˇ Paˬliˬsehˇ k'oeˇ g'aˬ mawˇ ngeh , zahˬ leˇ-euˬ meh .
42011039	K'oeˇ ngeh , Sahˬpaˬ Yeˬsuˇ aˬ yaw˰-ahˇ heu lo˰-ehˇ ehˇ nehˬ-euˬ meh . " Naw ma˰ Paˬliˬsehˇ deuˬ-aˬ , naˬ bo hawˇ-eu k'mˬ maˬ-ahˇ la˰ nyiˇ paw joˆ shawˇ-eu meh . Ehˇ k'aw˰ , naw ma˰-euˬ la˰ k'oeˇ paw-aˬ , mehˇ juiˇ juiˇ-eu nui ma hawˇ-eu , yaw haiˬ jeˬ mˇ maw˰-eu nui noeˬ tiˬ byah ni ahˇ-eu meh .
42011040	Aˬ dzawˬ aˇ gah deuˬ-oˇ , la˰ nyiˇ hawˇ-eu la˰ k'oeˇ nyiˬ paw lu˰ aˬ yaw˰ tiˬ g'aˬ neh beh-euˬ maˬ ngeuˇ-a loˇ .
42011041	Ehˇ k'aw˰ , naw ma˰-euˬ k'mˬ maˬ la˰ k'oeˇ ahˇ-eu jeˬ shaˬ-eu zahˬ-eu tsawˇ haˬ deuˬ-ahˇ gam˰ nehˬ-awˬ . K'oeˇ lo˰-ehˇ jahˇ naˇ , naw ma˰ muiˬ laˇ shawˇ laˇ teh˰-a .
42011042	" Paˬliˬsehˇ deuˬ-oˇ , naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , naw ma˰-aˬ , dzaˇ muiˇ dzaˇ sawˇ hawˇ-eu ka g'awˬ ka dzaˇ deuˬ Miˬyehˇ-ahˇ tseˇ bymˇ tiˬ bymˇ damˬ-eu meh . Ehˇ k'aw˰ , yaw tsaˬ yaw dawˇ jeˬ hawˇ-eu Miˬyehˇ-ahˇ gaˬ-eu jeˬ-ahˇ naw ma˰ byehˇ taˬ-euˬ meh . Naw ma˰ heu deuˬ-ahˇ mˇ byah-eu uˬ ta˰ , nui deuˬ-ahˇ k'aw˰ maˬ byehˇ ni mˇ-eu tsaˬ meh .
42011043	" Paˬliˬsehˇ deuˬ-oˇ , naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , uˬ duˬ tahˬ nymˇ la˰ k'oeˇ aˬ cawˬ taˬ huiˬ-eu nuiˇ mahˬ-ahˇ naw ma˰ nuiˇ maw˰-awˇ , lehˆ lehˆ kawˆ doe ni cah ngeh , aˬ cawˬ yaw zeu baw-eu la˰ k'oeˇ dawˬ ngehˬ cawˬ laˇ gaˇ geu˰ maw˰-eu meh .
42011044	Naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , naw ma˰-aˬ , aˬ cawˬ maˬ siˬ nya-ehˇ nawˬ tehˬ nawˬ tehˬ-ehˇ cah lu˰-eu lmˬ bymˇ-ahˇ duˇ-eu meh . "
42011045	Zahˇ dawˬ k'o˰ dawˬ mehˬ-eu saˬ laˬ tiˬ g'aˬ Yeˬsuˇ-ahˇ ehˇ-eu , " Saˬ laˬ-oˇ , nawˇ teu lo˰-ehˇ ehˇ-eu teu , nga ma˰-ahˇ k'aw˰ zaw laˇ nya . "
42011046	Yeˬsuˇ ehˇ-eu , " Zahˇ dawˬ k'o˰ dawˬ mehˬ-eu saˬ laˬ deuˬ-oˇ , naw ma˰ k'aw˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , naw ma˰ aˬ cawˬ-ahˇ maˬ pi coeˇ-eu k'aˆ behˆ ciˬ pi-awˇ , naw ma˰-aˬ , la˰ noeˇ neh teh˰-ehˇ k'aw˰ caw dehˬ caw toˆ nehˬ-eu ma˰ baw-a .
42011047	Naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , naw ma˰-euˬ aˬ poeˬ aˬ bawˇ deuˬ neh seh˰-euˬ Miˬyehˇ g'aˇ duˬ ngehˬ dah-eu deuˬ-euˬ lmˬ bymˇ-ahˇ naw ma˰ gawˬ-eu meh .
42011048	Naw ma˰-euˬ aˬ poeˬ aˬ bawˇ deuˬ neh k'oeˇ lo˰-ehˇ mˇ-euˬ gaˇ nui ma tsaˬ-eu ma lehˇ , naw ma˰ yawˬ haˇ yawˬ ha saˇ kiˇ kamˬ gaˇ duˇ-eu meh . Aˬ jeˬ miˇ neh ehˇ naˇ , Miˬyehˇ g'aˇ duˬ ngehˬ dah-eu tsawˇ haˬ deuˬ-ahˇ aˬ yaw˰ ma˰ seh˰-euˬ gaˇ , naw ma˰ lmˬ bymˇ gawˬ caw nehˬ-eu meh .
42011049	K'oeˇ baˬ da neh , Miˬyehˇ-euˬ zaˬ siˬ tsawˇ gahˇ sahˬ bo˰ la˰ k'oeˇ , ' Miˬyehˇ g'aˇ duˬ ngehˬ dah-eu deuˬ hawˇ-eu G'aˬ k'ehˇ deuˬ-ahˇ aˬ yaw˰ ma˰ seh˰-awˇ , tiˬ paˆ na deuˬ-ahˇ k'ehˬ nehˬ k'aˆ nehˬ teh˰-a ' lehˇ ehˇ taˬ-euˬ meh .
42011050	K'oeˇ miˇ neh , mˬ dawˬ pehˬ miˇ duˬ puˇ seu le ngeh neh bi seh˰ ka le˰-euˬ Miˬyehˇ g'aˇ duˬ ngehˬ dah-eu deuˬ-euˬ aˇ poeˬ , heu ziˇ-euˬ tsawˇ haˬ deuˬ-ahˇ k'ehˬ nehˬ k'aˆ nehˬ teh˰-a .
42011051	Muiˬ-eu shawˇ-eu Jawˇ duˬ hawˇ-eu lawˇ duˬ-euˬ yaw kaˬ-ahˇ Zaˬkaˬliˇ bi seh˰-euˬ gaˇ kawˆ-ahˇ keuˆ ni , aˬ yaw˰ ma˰-ahˇ ciˬ pi nehˬ teh˰-a . K'oeˇ deuˬ dawˬ tawˆ lu˰ aˇ poeˬ , heu ziˇ-euˬ tsawˇ haˬ deuˬ-ahˇ k'ehˬ nehˬ k'aˆ nehˬ teh˰-a lehˇ , naw ma˰-ahˇ ngaˇ ehˇ-eu ma .
42011052	" Zahˇ dawˬ k'o˰ dawˬ mehˬ-eu saˬ laˬ deuˬ-oˇ , naw ma˰ ya noeˬ shaˬ dui dui teh˰-a . Aˬ jeˬ miˇ neh ehˇ naˇ , zaˬ siˬ tsawˇ gahˇ laˇ g'oˆ-euˬ mawˬ taw˰ kahˬ naw ma˰ tuˆ tehˬ taˬ-awˇ , naw ma˰ maˬ uˇ leˇ-eu uˬ ta˰ , aˬ cawˬ uˇ leˇ gaˇ naw ma˰ laˆ tsoeˬ-eu meh . "
42011053	Jawˇ duˬ k'oeˇ tsahˇ-ahˇ neh Yeˬsuˇ doˆ-iˇ ngeh , Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ aˬ yaw˰-ahˇ yaw k'aˆ-ehˇ ja haw ja haw-ehˇ , g'awˬ mya jeˬ naˇ haˬ-eu la˰ k'oeˇ ,
42011054	aˬ yaw˰ dawˬ ngehˬ bahˬ ni , dawˬ lahˇ ju k'mˇ-eu lehˇ leh jeh-eu meh .
42012001	Tsawˇ haˬ aˇ heˇ aˇ muiˇ g'aˬ uiˬ laˇ-awˇ , tiˬ g'aˬ tiˇ g'aˬ nawˬ tehˬ nawˬ tehˬ-ehˇ shaˬ lu˰ ngeh , Yeˬsuˇ aˬ yaw˰-euˬ zaˬ lahˇ deuˬ-ahˇ heu lo˰-ehˇ ehˇ nehˬ-euˬ meh . " Paˬliˬsehˇ deuˬ-euˬ dehˬ tseˬ-ahˇ yahˇ-awˬ . K'oeˇ-aˬ , aw˰-a˰ tahˬ k'oˬ-ahˇ duˇ-eu meh .
42012002	Nymˬ-mˇ k'aˇ dehˬ kaˬ taˬ-euˬ yawˬ jeˬ na lu˰ pah dzeh-awˇ , k'aˇ za˰ taˬ-euˬ yawˬ jeˬ na lu˰ siˬ duˬ laˇ teh˰-a .
42012003	Naw ma˰ neh yaw zahˇ la˰ k'oeˇ k'aˇ ehˇ-euˬ yawˬ jeˬ na lu˰ , nah g'ahˇ paw bya cehˆ ni g'eh ngeh aˬ cawˬ-ahˇ gaˬ leˇ-awˇ , naw ma˰ neh kuˆ lawˆ la˰ k'oeˇ k'aˇ k'oeˬ saˆ-euˬ yawˬ jeˬ na lu˰ , nymˇ mˬ-ahˇ daˆ leˇ-awˇ guˇ gaˬ teh˰-a .
42012004	" Ngaˬ-euˬ cawˬ deuˬ-oˇ , ngaˇ ehˇ nehˬ nyaˇ . G'awˇ mawˇ-ahˇ seh˰ nya k'aw˰ , k'oeˇ uˬ ta˰-ehˇ tiˬ jeˬ-iˬ maˬ jahˇ laˇ nya-eu deuˬ-ahˇ taˬ guˆ .
42012005	Aˬ suˇ g'aˬ-ahˇ guˆ-eu tsaˬ ta lehˇ , naw ma˰-ahˇ ngaˇ mehˬ nehˬ nyaˇ . G'awˇ mawˇ-ahˇ seh˰-eu uˬ ta˰ , shiˬ buiˇ lah ma-ahˇ biˬ ahˇ nya-eu baoˬ jaˆ-eu Miˬyehˇ-ahˇ guˆ-awˬ . Ngaˇ ehˇ gaˇ jah-awˬ . Naw ma˰ aˬ yaw˰-ahˇ ya guˆ meh .
42012006	" Jaˇ tseuˆ ngaˬ mawˇ-euˬ pehˆ saˬ nyiˬ pehˆ teh˰-ehˇ ahˬ-eu maˬ ngeuˇ-a loˇ . Ehˇ k'aw˰ , jaˇ tseuˆ tiˬ mawˇ-ahˇ keuˆ ni Miˬyehˇ maˬ ngehˇ-a .
42012007	Naw ma˰-euˬ uˬ duˬ tsehˇ kahˇ-ahˇ keuˆ ni aˬ yaw˰ gui duˬ taˬ jiˇ-euˬ meh . K'oeˇ miˇ neh naw ma˰ taˬ guˆ . Myaˬ dui dui-eu jaˇ tseuˆ baˬ ma˰ naˆ maˬ tseˇ , Miˬyehˇ mehˬ shi naw ma˰ poeˬ dzehˬ-eu meh .
42012008	" Tsawˇ haˬ tiˬ g'aˬ na ngaˬ-ahˇ ta˰ ma lehˇ aˬ cawˬ mehˬ shi ehˇ naˇ , ' Tsawˇ haˬ k'oeˇ g'aˬ ngaˬ-ahˇ ta˰ meh ' lehˇ , Miˬyehˇ-euˬ mˬ taˆ g'aˬ k'ehˇ deuˬ mehˬ shi Tsawˇhaˬ-euˬ Zaˬmaˇ ehˇ teh˰-a .
42012009	Ehˇ k'aw˰ , tsawˇ haˬ tiˬ g'aˬ na ngaˬ-ahˇ maˬ ta˰ lehˇ aˬ cawˬ mehˬ shi ehˇ naˇ , ' Tsawˇ haˬ k'oeˇ g'aˬ ngaˬ-ahˇ maˬ ta˰-a ' lehˇ , Miˬyehˇ-euˬ mˬ taˆ g'aˬ k'ehˇ deuˬ mehˬ shi Tsawˇhaˬ-euˬ Zaˬmaˇ ehˇ teh˰-a .
42012010	" Tsawˇhaˬ-euˬ Zaˬmaˇ-ahˇ ngehˬ bahˬ tmˇ bahˬ-euˬ tsawˇ haˬ-ahˇ , Miˬ yehˇ iˬ baˇ pyehˬ nehˬ nya teh˰-a . Ehˇ k'aw˰ , Muiˬ-eu shawˇ-eu Yaw sahˇ Miˬyehˇ-ahˇ yehˬ bawˬ sehˇ lu-ehˇ ehˇ-eu tsawˇ haˬ-ahˇ , iˬ baˇ maˬ pyehˬ nehˬ nya-a .
42012011	" Naw ma˰-ahˇ yaˇ k'aˬ bi daˇ-eu lehˇ , uˬ duˬ tahˬ nymˇ-ahˇ maˬ ehˇ , miˇ k'ahˬ sahˬ paˬ sahˬ ma jawˇ gaˇ maˬ ehˇ , a cawˬ naw ma˰-ahˇ sheuˬ g'eh ngeh , aˬ joˆ-ehˇ ya ehˇ k'o˰ nehˬ-awˇ , aˬ joˆ-ehˇ ya ngehˬ ya tmˇ-eu gaˇ kawˆ k'ahˬ taˬ lahˇ .
42012012	Aˬ jeˬ miˇ neh ehˇ naˇ , aˇ yamˬ tsaˬ laˇ ngeh , naw ma˰ ya ngehˬ ya tmˇ-eu dawˬ deuˬ , Muiˬ-eu shawˇ-eu Yaw sahˇ Miˬyehˇ naw ma˰-ahˇ mehˬ nehˬ tsoˆ nehˬ la˰ teh˰-a . "
42012013	Tsawˇ haˬ aˇ ma˰ la˰ k'oeˇ , tsawˇ haˬ tiˬ g'aˬ Yeˬsuˇ-ahˇ ehˇ-eu , " Saˬlaˬ-oˇ , ngaˬ da neh bi jaˆ ya˰-euˬ jeˬ biˇ ngaˬ-ahˇ paˆ nehˬ-awˬ lehˇ , ngaˬ-euˬ aˇ doˆ-ahˇ tiˬ poˆ ehˇ-iˬ sheˇ . "
42012014	Yeˬsuˇ aˬ yaw˰-ahˇ ehˇ nehˬ-eu , " Cawˬ-oˇ , naw nya˰ nmˇ-ahˇ yaˇ k'aˬ daˇ-eu g'aˇ duˬ maˬ ehˇ , jeˬ biˇ paˆ nehˬ-eu g'aˇ duˬ maˬ ehˇ , aˬ suˇ g'aˬ neh ngaˬ-ahˇ aˇ yaˬ bi˰ taˬ ta . "
42012015	K'oeˇ naˇ , aˬ yaw˰ ma˰ dawˬ tawˆ lu˰-ahˇ Yeˬsuˇ heu lo˰-ehˇ paˇ ehˇ nehˬ-euˬ meh . " Pyuˇ shuiˇ myawˬ gahˬ-ahˇ mehˇ juiˇ maˬ ya juiˇ ni yahˇ-awˬ . Aˬ jeˬ miˇ neh ehˇ naˇ , tsawˇ haˬ tiˬ g'aˬ smˇ muiˬ aˇ naˆ ni muiˬ k'aw˰ , aˬ yaw˰-euˬ pyuˇ shuiˇ myawˬ gahˬ baˬ da neh yaw deh˰ ya deh˰-eu maˬ ngeuˇ-a . "
42012016	K'oeˇ naˇ , Yeˬsuˇ aˬ yaw˰ ma˰-ahˇ yaw jeˬ ma jeˬ heu hmˬ ja mehˬ nehˬ-euˬ meh . " Tiˬ poˆ-aˬ , cehˇ za dui dui le-eu deh yaˇ tiˬ kawˬ jaˆ-eu smˇ muiˬ aˬ da tiˬ g'aˬ jawˇ-eu meh .
42012017	' Ngaˬ-euˬ cehˇ pi ahˇ k'aˇ maˬ za-ehˇ pyeu˰ laˇ taˬ-euˬ miˇ neh , aˬ joˆ-ehˇ jahˇ paˬ maˬ siˬ miˇ-a ' lehˇ , aˬ yawˇ yaw˰ shaˇ noeˬ lu˰-eu meh .
42012018	K'oeˇ naˇ , aˬ yaw˰ ehˇ-eu , ' Ngaˇ heu lo˰-ehˇ jahˇ ma . Ngaˬ-euˬ cehˇ jiˇ dawˬ tawˆ lu˰ pyaˆ dzeh jiˇ-awˇ paˇ tsoˆ huiˬ ma . Ngaˬ-euˬ cehˇ dawˬ tawˆ lu˰ hawˇ-eu myawˬ gahˬ dawˬ tawˆ lu˰ , k'oeˇ gaˇ dawˆ ahˇ-awˇ jeˬ hmˬ taˬ ma .
42012019	K'oeˇ naˇ , ngaˇ yawˬ haˇ yawˬ ha heu lo˰-ehˇ ehˇ ma . Guiˬ lahˬ huiˬ-eu g'aˬ-oˇ , nawˇ-aˬ , g'awˬ mya k'o˰ g'awˬ mya la g'aˇ duˬ pyuˇ shuiˇ myawˬ gahˬ poˆ uiˬ taˬ-euˬ meh . Saˇ lehˆ ni deh˰-awˬ . Dzaˬ-awˇ dawˇ-awˇ byawˬ g'a-awˬ lehˇ ehˇ ma . '
42012020	Ehˇ k'aw˰ , aˬ yaw˰-ahˇ Miˬyehˇ ehˇ nehˬ-eu , ' Aˬ dzawˬ aˇ gah-oˇ , nymˇ ci˰ neh nawˬ-euˬ sa˰ laˇ ngaˇ yuˇ k'o˰ ma . Nymˬ-mˇ poˆ jawˇ-aˬ , nawˬ neh poˆ uiˬ taˬ-euˬ myawˬ gahˬ deuˬ aˬ suˇ g'aˬ-euˬ pyeu˰-iˇ nmˇ . '
42012021	" Yawˬ ha g'aˇ duˬ pyuˇ shuiˇ duˬ gahˬ poˆ gahˬ taˬ-euˬ k'aw˰ , Miˬyehˇ mehˬ shi smˇ muiˬ maˬ muiˬ-eu tsawˇ haˬ deuˬ-aˬ , k'oeˇ loˆ ni teh˰ meh . "
42012022	K'oeˇ naˇ , zaˬ lahˇ deuˬ-ahˇ Yeˬsuˇ ehˇ nehˬ-eu , " K'oeˇ miˇ neh , ngaˇ naw ma˰-ahˇ heu lo˰-ehˇ ehˇ-eu ma . Naw ma˰ yaw deh˰ deh˰ nya ni ya dzaˬ ya dawˇ-eu g'aˇ duˬ hawˇ-eu , naw ma˰-euˬ g'awˇ mawˇ ya dm ya g'aˬ-eu g'aˇ duˬ k'ahˬ taˬ lahˇ .
42012023	Aˬ jeˬ miˇ neh ehˇ naˇ , yaw deh˰ deh˰-eu jeˬ-aˬ , dzaˬ dzaˬ dawˇ dawˇ naˆ maˬ tseˇ poeˬ-awˇ , g'awˇ mawˇ k'aw˰ , dm g'aˬ dm lmˇ naˆ maˬ tseˇ poeˬ-eu meh .
42012024	Aw˰-a˰ gaˇ kawˆ shaˇ noeˬ haw sheˇ . Aˬ yaw˰ ma˰ cehˇ maˬ ka-a . Cehˇ maˬ yehˬ-a . Cehˇ jiˇ maˬ baw-a . K'aˬ dahˇ maˬ jaˆ-a . Ehˇ k'aw˰ , aˬ yaw˰ maˬ-ahˇ Miˬyehˇ bi dzaˬ bi dawˇ-eu meh . Naw ma˰ aˇ jiˇ k'oeˇ deuˬ naˆ maˬ tseˇ poeˬ dzehˬ-eu meh .
42012025	K'ahˬ lahˇ-eu baˬ da neh yawˬ ha-euˬ deh˰ ziˇ tiˬ caˆ mahˇ dzehˬ laˇ ni jahˇ nya-eu aˬ suˇ g'aˬ jawˇ te .
42012026	K'oeˇ lo˰-ehˇ g'eh-eu nyiˇ dui dui-eu gaˇ-ahˇ k'aw˰ , naw ma˰ maˬ mˇ nya gaˇ , aˬ jeˬ miˇ neh nui jeˬ g'aˇ duˬ k'ahˬ lahˇ lahˇ-ehˇ shaˬ te .
42012027	Bawˇ tsahˬ-ahˇ deh˰-eu aˇ yehˆ gaˇ kawˆ shaˇ noeˬ haw sheˇ . Aˇ yehˆ k'oeˇ deuˬ saˬ laˬ maˬ g'awˇ , saˬ nmˇ maˬ za˰-a . Ehˇ kaw˰ , ngaˇ naw ma˰-ahˇ ehˇ nehˬ nyaˇ . Yaw sheh˰ k'ahˬ sehˇ huiˬ dui dui-eu sahˬ paˬ Sawˇlaˬmoˬ neh dm-euˬ poeˬ dui dui-eu dm g'aˬ dm lmˇ-aˬ , aˇ yehˆ k'oeˇ tiˬ yehˆ naˆ ni k'aw˰ maˬ haw muiˬ-a .
42012028	Iˬ nah deh˰ lu˰ k'aw˰ , ni shawˬ nah miˬ dzaˬ-ahˇ bi jehˆ puiˆ jiˇ-eu jaˆ guˬ jaˆ gaˆ-ahˇ Miˬyehˇ k'oeˇ naˆ ni bi dm bi g'aˬ-eu ngeuˇ naˇ , naw ma˰-ahˇ aˇ naˆ ni paˇ bi dm paˇ bi g'aˬ nmˇ . Naw ma˰ aˬ jeˬ miˇ neh jah-eu g'aˬ byehˆ byehˆ te .
42012029	" K'oeˇ miˇ neh , dzaˬ dzaˬ dawˇ dawˇ gaˇ kawˆ teh˰-ehˇ shaˇ noeˬ shaˇ noeˬ-ehˇ nui ma shaˬ zahˬ taˬ mˇ .
42012030	Aˬ jeˬ miˇ neh ehˇ naˇ , lawˇ ci˰ zaˬ dawˬ tawˆ lu˰ k'oeˇ jeˬ-ahˇ poˆ lu˰ meh . Naw ma˰ k'oeˇ jeˬ loˬ meh lehˇ , naw ma˰-euˬ Aˬda siˬ nya meh .
42012031	K'oeˇ jeˬ-ahˇ maˬ poˆ ni , Miˬyehˇ-euˬ miˇ k'ahˬ-ahˇ poˆ-awˬ . Miˬyehˇ naw ma˰-ahˇ k'oeˇ jeˬ k'aw˰ bi˰ nehˬ la˰ teh˰-a .
42012032	" Nyiˇ dui dui-eu yawˇ yawˇ ma˰-oˇ , taˬ guˆ . Aˬ jeˬ miˇ neh ehˇ naˇ , naw ma˰-ahˇ Miˇk'ahˬ bi˰-eu g'aˇ duˬ naw ma˰-euˬ Aˬda nui ma tsaˬ-eu meh .
42012033	Naw ma˰-euˬ myawˬ gahˬ ahˬ-awˇ , aˬ cawˬ-ahˇ gam˰ nehˬ-awˬ . Yawˬ ha g'aˇ duˬ tiˬ jawˇ-iˬ maˬ peuˬ maˬ oeˇ-iˇ nya-eu pyuˇ pawˬ behˆ gu˰-awˇ , smˇ k'oeˬ maˬ k'oeˬ leˇ nya , boeˬ coeˇ maˬ coeˇ leˇ nya-eu mˬ k'oeˇ taˆ , pyuˇ shuiˇ myawˬ gahˬ jeˬ hmˬ taˬ-awˬ .
42012034	Aˬ jeˬ miˇ neh ehˇ naˇ , naw ma˰ neh pyuˇ shuiˇ myawˬ gahˬ k'aˇ poˆ uiˬ taˬ-euˬ tsahˇ-ahˇ , naw ma˰-euˬ nui ma jaˆ teh˰-a .
42012035	Naw ma˰ jo˰ pa˰ deuˇ geuˆ ni pa˰-awˇ , tsiˇ k'mˬ do˰ taˬ-awˬ .
42012036	Yawˬ ha-euˬ baw leˬ oeˇ mˇ baˇ-eu bawˬ-iˬ g'eh gaˇ iˇ-euˬ g'o˰ laˇ-awˇ , laˇ g'oˆ-ahˇ k'oˆ laˇ ngeh , laˇ g'oˆ ja tawˆ ni pah nehˬ-eu lehˇ lo˰ lu˰-eu tsawˇ haˬ deuˬ lo˰-ehˇ , lehˬ hmˬ deuˇ taˬ-awˬ .
42012037	Baw leˬ g'aˬ g'o˰ laˇ ngeh , maˬ yu˰ k'aˆ ni lo˰ lu˰-eu zaˬ k'aˆ deuˬ guiˬ lahˬ huiˬ teh˰-a . Ngaˇ naw ma˰-ahˇ maˇ jawˆ ni ehˇ nehˬ nyaˇ . Baw leˬ g'aˬ jo˰ pa˰ pa˰-awˇ , aˬ yaw˰-euˬ g'awˇ mawˇ hawˬ byawˇ laˆ dawˆ nehˬ-awˇ , aˬ yaw˰ ma˰-ahˇ hawˬ jeh-ahˇ nuiˇ-awˇ bi dzaˬ teh˰-a .
42012038	Baw leˬ k'oeˇ g'aˬ uˬ ci˰ sehˇ g'ahˇ maˬ ngeuˇ naˇ ya poeˇ doeˇ taw paw g'o˰ laˇ-euˬ kaw˰ , aˬ yaw˰ ma˰ maˬ yu˰ k'aˆ ni lo˰ lu˰ gaˇ ya mawˇ naˇ , zaˬ k'aˆ k'oeˇ deuˬ guiˬ lahˬ huiˬ dui dui teh˰-a .
42012039	Ehˇ k'aw˰ , heu lo˰-ehˇ siˬ nya-awˬ . Nymˇ sahˇ g'aˬ smˇ k'oeˬ laˇ-eu aˇ yamˬ siˬ nya law nmˇ-aˬ , smˇ k'oeˬ-ahˇ iˇ kahˇ la˰ k'oeˇ maˬ bi daˆ uˇ keuˆ laˇ-aˇ .
42012040	Naw ma˰ yaw muiˬ-ehˇ lehˬ hmˬ taˬ-awˬ . Aˬ jeˬ miˇ neh ehˇ naˇ , naw ma˰ maˬ noeˬ maˬ duˇ-ehˇ jawˇ ngeh , Tsawˇ haˬ-euˬ Zaˬmaˇ oe teh˰-a . "
42012041	Beˬtuˆluˆ ehˇ-eu , " Sahˬpaˬ-oˇ , yaw jeˬ ma jeˬ heu hmˬ nga ma˰-ahˇ teh˰-ehˇ ehˇ nehˬ la˰ te loˇ . Maˬ ngeuˇ naˇ , dawˬ tawˆ lu˰-ahˇ ehˇ nehˬ te loˇ . "
42012042	Sahˬpaˬ Yeˬsuˇ ehˇ-eu , " Saˇ jaˇ zi˰-awˇ zaˬ siˬ tsawˇ gahˇ ahˇ-eu zaˬ k'aˆ aˬ geu g'aˬ-a . Aˬ yaw˰-aˬ , nymˇ jiˇ-ahˇ haw-eu pyaˆ-eu g'aˇ duˬ hawˇ-eu , zaˬ k'aˆ nui deuˬ-ahˇ aˇ yamˬ tsaˬ tsaˬ ni bi dzaˬ bi dawˇ-eu g'aˇ duˬ , baw leˬ neh k'ehˇ taˬ-euˬ zaˬ k'aˆ k'oeˇ g'aˬ meh .
42012043	Baw leˬ g'aˬ g'o˰ laˇ ngeh , zaˬ k'aˆ k'oeˇ g'aˬ k'oeˇ lo˰-ehˇ mˇ mˇ-ehˇ jawˇ gaˇ ya mawˇ naˇ , zaˬ k'aˆ k'oeˇ g'aˬ aˇ naˆ ni guiˬ lahˬ huiˬ nmˇ .
42012044	Baw leˬ g'aˬ zaˬ k'aˆ g'aˬ-ahˇ , aˬ yaw˰-euˬ pyuˇ shuiˇ myawˬ gahˬ dawˬ tawˆ lu˰ k'oeˇ taˆ haw-eu pyaˆ-eu g'aˬ bi geu˰ teh˰-a lehˇ , naw ma˰-ahˇ ngaˇ ehˇ-eu ma .
42012045	Ehˇ k'aw˰ , zaˬ kaˆ k'oeˇ g'aˬ ' Ngaˬ-eu baw leˬ yaw awˬ awˬ-ehˇ maˬ g'o˰ laˇ-aˇ ' lehˇ yawˬ haˇ yawˬ ha ehˇ-awˇ , k'aˬ dzeˇ zaˬ zaˬ k'aˆ deuˬ hawˇ-eu zaˬ miˬ zaˬ zaˬ kaˆ deuˬ-ahˇ diˬ diˬ-ehˇ , dzaˬ yeh˰ dawˇ yeh˰-awˇ jawˇ naˇ ,
42012046	tiˬ nah keuˆ laˇ ngeh , zaˬ k'aˆ k'oeˇ g'aˬ maˬ noeˬ maˬ duˇ-ehˇ jawˇ gaˇ , baw leˬ g'aˬ g'o˰ keuˆ le teh˰-a . K'oeˇ ngeh , baw leˬ g'aˬ zaˬ k'aˆ k'oeˇ g'aˬ-ahˇ shiˇ taw tehˬ ni diˬ-awˇ , saˇ jaˇ maˬ zi˰-eu zaˬ k'aˆ deuˬ nehˬ-ehˇ tiˬ kawˆ lo˰-ehˇ bi jawˇ teh˰-a .
42012047	" Baw leˬ-euˬ nui k'ahˇ siˬ nya siˬ nya-ehˇ , baw leˬ-euˬ nui k'ahˇ maˬ mˇ-eu zaˬ k'aˆ-aˬ , yaw k'aˆ-ehˇ diˬ gaˇ ya daˬ teh˰-a .
42012048	Ehˇ k'aw˰ , baw leˬ-euˬ nui k'ahˇ maˬ siˬ nya-eu miˇ neh bi diˬ paˬ-ehˇ g'eh-eu jeˬ mˇ bahˬ-euˬ zaˬ k'aˆ-aˬ , yaw k'aˆ k'aˆ-ehˇ diˬ gaˇ maˬ ya daˬ-aˇ . G'awˬ mya ni za-euˬ tsawˇ haˬ yawˬ g'aˬ na lu˰ , g'awˬ mya ni ya bi˰ teh˰-a . K'oeˇ myaˆ maˬ tseˇ bi˰ taˬ-euˬ tsawˇ haˬ-ahˇ , k'oeˇ myaˆ maˬ tseˇ paˇ shaˇ k'o˰ teh˰-a .
42012049	" Miˇ tsaˬ-ahˇ miˬ dzaˬ keuˬ do˰-eu lehˇ ngaˇ oe-euˬ ma . Nymˬ-mˇ mi naˆ-ehˇ k'aw˰ , miˬ dzaˬ bi puiˆ maw˰ miˇ-a .
42012050	Ngaˬ-ahˇ iˇ cu˰-ahˇ bi dehˬ uˇ-awˇ , iˇ cu˰ ya bi shawˇ-a siˬ . Iˇ cu˰ maˬ shawˇ g'aˬ k'oeˇ keuˆ ni , ngaˬ-euˬ nui ma-ahˇ shaˬ zahˬ ciˬ tehˬ taˬ-euˬ gaˇ duˇ nya .
42012051	Miˇ tsaˬ k'oeˇ taˆ nui saˇ o˰-eu jeˬ bi˰ le-eu g'aˇ duˬ ngaˇ oe-euˬ meh lehˇ naw ma˰ noeˬ te loˇ . Maˬ ngeuˇ . G'awˬ-iˇ g'ehˇ-iˇ-eu jeˬ bi˰ le-eu lehˇ oe-euˬ ma .
42012052	Aˬ kaˇ naˇ , tsawˇ haˬ ngaˬ g'aˬ jawˇ-eu nymˇ jiˇ g'awˬ-iˇ g'ehˇ-iˇ-awˇ , nyiˬ g'aˬ tiˬ muˇ , smˇ g'aˬ tiˬ muˇ muˇ-awˇ , maˬ tsaˬ maˬ dzoeˇ leˇ ni ceh teh˰-a .
42012053	Aˬ da hawˇ-eu aˬ li g'awˬ-iˇ teh˰-a . Aˬ ma hawˇ-eu aˬ buˇ g'awˬ-iˇ teh˰-a . Boeˇ miˬ aˬ ma hawˇ-eu kuiˬ ma g'awˬ-iˇ teh˰-a . "
42012054	Tsawˇ haˬ aˇ ma˰-ahˇ k'aw˰ , Yeˬsuˇ heu lo˰-ehˇ ehˇ nehˬ-euˬ meh . " Nahˇ ma ga k'ehˬ paw mˬ dmˇ daˇ laˇ lu˰ gaˇ ya mawˇ ngeh , ' Uˬyehˇ yehˇ le-eu ngaˇ ' lehˇ naw ma˰ tiˬ poˆ teh˰-ehˇ ehˇ-eu meh . Ehˇ-euˬ lo˰-ehˇ aˬ diˇ yehˇ le-eu meh .
42012055	La˰ oˆ paw pyawˬ-ahˇ-euˬ jaˬ lehˇ baw daˆ la˰ gaˇ ya mawˇ ngeh , ' Lahˇ dui dui-eu aˇ yamˬ keuˆ le-eu ngaˇ ' lehˇ naw ma˰ ehˇ-eu meh . Ehˇ-eu lo˰-ehˇ aˬ diˇ keuˆ le-eu meh .
42012056	Aw˰-a˰ tahˬ k'oˬ-ahˇ duˇ-eu tsawˇ haˬ deuˬ-oˇ , mˬ hawˇ-eu miˇ-ahˇ naw ma˰ haw-awˇ , uˬ yehˇ uˬ tsaˇ to˰ nya-eu meh . Toˆ-ehˇ ngeuˇ naˇ , nymˬ-mˇ-euˬ aˇ yamˬ aˇ law-ahˇ aˬ jeˬ miˇ neh naw ma˰ maˬ tseˇ paˆ geu˰ te .
42012057	" Naw ma˰ aˬ jeˬ miˇ neh yaw tsaˬ jeˬ-ahˇ yawˬ haˇ yawˬ ha maˬ shaˇ sawˇ geu˰ te .
42012058	Nawˬ-ahˇ yaˇ k'aˬ ja lu˰-eu tsawˇ haˬ nehˬ-ehˇ yaˇ k'aˬ daˇ-eu g'aˬ jawˇ gaˇ le lu˰ ngeh , gaˇ pehˇ-ahˇ naw nya˰ yaw kaˬ leh jeh-awˇ jahˇ tsaˬ geu˰-awˬ . Maˬ ngeuˇ naˇ , aˬ yaw˰ nawˬ-ahˇ yaˇ k'aˬ daˇ-eu g'aˬ jawˇ gaˇ g'eu g'eh-awˇ , yaˇ k'aˬ daˇ-eu g'aˬ neh aˬ yaw˰-euˬ la˰ oˆ gaˇ mˇ-eu deuˬ-ahˇ a nehˬ-awˇ , nawˬ-ahˇ pa˰ kuˆ-ahˇ bi nyeh˰ ahˇ teh˰-a .
42012059	Ngaˇ nawˬ-ahˇ ehˇ nehˬ nyaˇ . Pehˆ saˬ tiˬ pehˆ maˬ doˆ jiˇ-ehˇ k'aˇ dzeˇ k'oeˇ keuˆ ni , nawˇ pa˰ kuˆ-ahˇ neh maˬ paˇ ya g'o˰ doˆ-iˇ-aˇ . "
42013001	K'oeˇ ngeh , Gaˬliˬlehˇ tsawˇ haˬ tiˬ deuˬ sahˬ paˬ Piˇlaˆ neh bi seh˰-awˇ , aˬ yaw˰ ma˰-euˬ shiˬ hawˇ-eu aˬ yaw˰ ma˰ neh lawˇ-euˬ jeˬ zaˬ-euˬ shiˬ tiˬ gaˇ bi yoeˇ keuˬ-euˬ gaˇ kawˆ , k'oeˇ gaˇ jawˇ-eu tsawˇ haˬ tiˬ paˆ na deuˬ Yeˬsuˇ-ahˇ ja mehˬ nehˬ-euˬ meh .
42013002	Yeˬsuˇ aˬ yaw˰ ma˰-ahˇ ehˇ nehˬ-eu , " Gaˬliˬlehˇ tsawˇ haˬ k'oeˇ deuˬ k'oeˇ lo˰-ehˇ bi seh˰-euˬ miˇ neh , bi seh˰-euˬ tsawˇ haˬ k'oeˇ deuˬ-aˬ , Gaˬliˬlehˇ tsawˇ haˬ dawˬ tawˆ lu˰ naˆ maˬ tseˇ iˬ baˇ huiˬ dzehˬ-eu meh lehˇ naw ma˰ noeˬ te loˇ .
42013003	K'oeˇ lo˰-ehˇ maˬ ngeuˇ-a lehˇ , naw ma˰-ahˇ ngaˇ ehˇ-eu ma . Naw ma˰ k'aw˰ , iˬ baˇ maˬ noeˬ poˆ naˇ , k'oeˇ lo˰-ehˇ ya shiˇ teh˰-a .
42013004	Siˇlamˬ pu-ahˇ jaˆ-eu goˇ dui dui-eu nymˇ coˬ-iˇ-awˇ bi deh tehˬ seh˰-euˬ tsawˇ haˬ k'oeˇ tseˇ yeh˰ g'aˬ gaˇ kawˆ aˬ joˆ-ehˇ ehˇ nmˇ . Aˬ yaw˰ ma˰-aˬ , Yeˬluˇsaˬlehˬ meuˬ-ahˇ jawˇ-eu tsawˇ haˬ dawˬ tawˆ lu˰ naˆ maˬ tseˇ bahˬ-eu muˆ-eu tsawˇ haˬ deuˬ meh lehˇ naw ma˰ noeˬ te loˇ .
42013005	K'oeˇ lo˰-ehˇ maˬ ngeuˇ-a lehˇ , naw ma˰-ahˇ ngaˇ ehˇ-eu ma . Naw ma˰ k'aw˰ , iˬ baˇ maˬ noeˬ poˆ naˇ , k'oeˇ lo˰-ehˇ ya shiˇ teh˰-a . "
42013006	K'oeˇ naˇ , Yeˬsuˇ aˬ yaw˰ ma˰-ahˇ yaw jeˬ ma jeˬ heu hmˬ ja mehˬ-euˬ meh . " Tsawˇ haˬ tiˬ g'aˬ aˬ yaw˰-euˬ aˬ ga˰ yaˇ kmˇ la˰ k'oeˇ siˬ guˬ aˇ bawˇ tiˬ bawˇ ka deh˰ taˬ-euˬ meh . Aˇ siˬ-ahˇ haw le ngeh , tiˬ siˬ-iˬ maˬ siˬ ni jaˆ-eu meh .
42013007	K'oeˇ ngeh , a ga˰ yaˇ kmˇ bo saˆ-eu g'aˬ-ahˇ aˬ yaw˰ ehˇ nehˬ-eu , ' Smˇ k'o˰ keuˆ ni siˬ guˬ heu bawˇ aˇ siˬ siˬ le nga loˇ lehˇ ngaˇ haw le-euˬ k'aw˰ , tiˬ siˬ-iˬ siˬ le zaˇ maˬ mawˇ-a . Teu miˇ neh tuˇ dzeh-awˬ . Miˇ tsaˬ yaw˰ ngeh˰-ehˇ jaˆ cawˆ-eu teh˰ ngaˇ . '
42013008	Ehˇ k'aw˰ , aˬ ga˰ yaˇ kmˇ bo saˆ-eu g'aˬ ehˇ-eu , ' Baw leˬ-oˇ , tiˬ k'o˰ bi jaˆ haw siˬ . Ngaˇ dawˬ pehˬ jawˬ jawˬ-ehˇ duˬ-awˇ jeˬ yehˇ dawˆ ahˇ nehˬ haw la .
42013009	Na˰ ya˰ k'o˰ aˇ siˬ siˬ le naˇ , guiˬ lahˬ baw teh˰-a . Ehˇ k'aw˰ , aˇ siˬ maˬ siˬ le naˇ , k'oeˇ ngeh jawˇ tuˇ dzeh teh˰-a . " '
42013010	Jawˇ nah ngeh nah , Yuˇdaˆ tsawˇ haˬ-euˬ uˬ duˬ tahˬ nymˇ la˰ k'oeˇ Yeˬsuˇ mehˬ nehˬ tsoˆ nehˬ lu˰-eu meh .
42013011	Tseˇ yeh˰ k'o˰ byah ni neh˰ uˇ-awˇ naˇ lu˰-eu zaˬ miˬ zaˬ tiˬ g'aˬ jawˇ-eu meh . Aˬ yaw˰ daˇ tsui˰ k'o˰-iˇ-awˇ , maˬ mˇ dawˇ nya ni pyeu˰-iˇ-euˬ meh .
42013012	Yeˬsuˇ aˬ yaw˰-ahˇ ya mawˇ ngeh , kuˇ-awˇ , " Zaˬ miˬ zaˬ-oˇ , nawˬ-euˬ naˇ gawˇ-ahˇ nawˇ buˬ-iˇ-euˬ meh " lehˇ ehˇ nehˬ-euˬ meh .
42013013	Zaˬ miˬ zaˬ k'oeˇ g'aˬ k'oeˇ taˆ aˬ yaw˰ aˬ la˰ cawˬ daˆ nehˬ ngeh , tiˬ poˆ teh˰-ehˇ daˇ tsui˰ paˇ dawˇ k'o˰ laˇ-awˇ , zaˬ miˬ zaˬ k'oeˇ g'aˬ Miˬyehˇ-ahˇ ja ceuˬ-euˬ meh .
42013014	Uˬ duˬ tahˬ nymˇ k'oeˇ nymˇ-ahˇ uˆ lahˇ-eu aˬ yui˰ geu˰-eu g'aˬ , Yeˬsuˇ Jawˇ nah ngeh nah naˇ gawˇ laˆ taˬ nehˬ-euˬ gaˇ nui ma pehˇ-awˇ ehˇ-eu , " Gaˇ mˇ nya-eu aˇ nah ko˰ nah jaˆ meh . K'oeˇ ko˰ nah la˰ k'oeˇ laˇ-awˇ naˇ gawˇ bi laˆ saˆ laˇ-awˬ . Jawˇ nah-ahˇ teu lo˰-ehˇ taˬ jahˇ . "
42013015	Sahˬpaˬ Yeˬsuˇ aˬ yaw˰-ahˇ ehˇ k'o˰ nehˬ-eu , " Aw˰-a˰ tahˬ k'oˬ-ahˇ duˇ-eu tsawˇ haˬ deuˬ-oˇ , naw ma˰ Jawˇ nah ngeh nah yawˬ ha-euˬ jeˬ zaˬ jeˬ kuˆ-ahˇ pa˰ taˬ-euˬ mawˇ neˇ hawˇ-eu mahˬ tahˬ laˆ puiˇ-awˇ , iˇ cu˰ maˬ tsahˇ dawˇ-iˇ loˇ .
42013016	Toˆ-ehˇ ngeuˇ naˇ , neh˰ Saˬdaˬ neh tseˇ yeh˰ k'o˰ keuˆ ni bi pa˰ taw˰ taˬ-euˬ Aˬbyaˬhaˬ-euˬ aˬ buˇ heu g'aˬ-ahˇ , Jawˇ nah ngeh nah puiˇ pyehˬ-awˇ bi buˬ-iˇ-eu maˬ tsaˬ-a loˇ . "
42013017	Yeˬsuˇ k'oeˇ lo˰-ehˇ ehˇ ngeh , aˬ yaw˰-ahˇ muiˇ-eu tsawˇ haˬ dawˬ tawˆ lu˰ sha˰ dawˇ-iˇ-euˬ meh . Ehˇ k'aw˰ , tsawˇ haˬ dawˬ tawˆ lu˰ Yeˬsuˇ neh k'aˇ mˇ-euˬ zahˬ leˇ paˬ-ehˇ g'eh-eu jeˬ-ahˇ laˬ k'aˬ cehˇ-eu meh .
42013018	Yeˬsuˇ ehˇ-eu , " Miˬyehˇ Miˇk'ahˬ aˬ jeˬ-ahˇ duˇ ta . Aˬ jeˬ-ahˇ shaˇ cehˆ haw paˬ nga .
42013019	K'oeˇ-aˬ , tsawˇ haˬ tiˬ g'aˬ neh yawˬ ha-euˬ yaˇ kmˇ-ahˇ sehˬ-euˬ g'awˬ pa˰ aˇ nuiˆ-ahˇ duˇ-eu meh . G'awˬ pa˰ aˇ nuiˆ k'oeˇ deh˰ laˇ-awˇ aˇ bawˬ bawˬ ma ma laˇ ngeh , k'oeˇ taˆ zaw-eu aˇ jiˇ deuˬ uˬ la˰-ahˇ bahˬ bahˬ le-eu meh . "
42013020	Yeˬsuˇ paˇ ehˇ-eu , " Miˬyehˇ Miˇk'ahˬ aˬ jeˬ-ahˇ shaˇ cehˆ haw paˬ nga .
42013021	K'oeˇ-aˬ , zaˬ miˬ zaˬ tiˬ g'aˬ dehˬ tseˬ ui cuiˆ yuˇ-awˇ , cehˇ meu smˇ puˬ-ahˇ keuˬ-awˇ , dawˬ tawˆ lu˰ bi poˬ laˇ jiˇ gaˇ duˇ-eu meh .
42013022	Yeˬsuˇ-aˬ , Yeˬluˇsaˬlehˬ meuˬ-ahˇ le lu˰-eu meh . Gaˇ pehˇ k'aˇ jaˆ-eu meuˬ deuˬ pu deuˬ-ahˇ aˬ yaw˰ uˇ leˇ-awˇ mehˬ nehˬ tsoˆ nehˬ-euˬ meh .
42013023	Tsawˇ haˬ tiˬ g'aˬ Yeˬsuˇ-ahˇ ehˇ-eu , " Sahˬpaˬ-oˇ , ka k'o˰-eu jeˬ za-eu tsawˇ haˬ ui cuiˆ teh˰-a loˇ . " Aˬ yaw˰ ma˰-ahˇ Yeˬsuˇ ehˇ nehˬ-eu ,
42013024	" G'oˆ k'ehˬ yaw su˰-ahˇ ya uˇ leˇ ni leh jeh dui dui-awˬ . Tsawˇ haˬ g'awˬ mya g'aˬ k'oeˇ gaˇ uˇ leˇ-eu lehˇ leh jeh k'aw˰ , maˬ ya uˇ leˇ-a lehˇ , naw ma˰-ahˇ ngaˇ ehˇ-eu ma .
42013025	Nymˇ sahˇ g'aˬ tuˇ le-awˇ laˇ g'oˆ piˬ tehˬ shaw naˇ , naw ma˰ la˰ nyiˇ paw yaw˰-awˇ , laˇ g'oˆ-ahˇ k'oˆ k'oˆ-ehˇ , ' Sahˬpaˬ-oˇ , laˇ g'oˆ pah nehˬ la˰ sheˇ ' lehˇ ehˇ ehˇ-ehˇ ya shaˬ teh˰-a . K'oeˇ ngeh , ' Naw ma˰ aˬ gaˇ jawˇ-eu oe-euˬ ngaˇ maˬ siˬ ' lehˇ , aˬ yaw˰ ehˇ teh˰-a .
42013026	' Nga ma˰ nawˬ nehˬ-ehˇ dzaˬ ta˰ dawˇ ta˰-euˬ tsawˇ haˬ deuˬ ma tawˇ . Nawˇ nga ma˰ jawˇ gaˇ mehˬ nehˬ tsoˆ nehˬ le-euˬ meh tawˇ ' lehˇ , naw ma˰ paˇ ehˇ teh˰-a .
42013027	Ehˇ k'aw˰ , aˬ yaw˰ naw ma˰-ahˇ , ' Naw ma˰ aˬ gaˇ jawˇ-eu laˇ-euˬ maˬ siˬ lehˇ ngaˇ ehˇ g'aˬ-euˬ maˬ ngeuˇ-a loˇ . Yaw haiˬ jeˬ mˇ-eu tsawˇ haˬ deuˬ-oˇ , ngaˇ jawˇ gaˇ neh doˆ-iˇ-awˬ ' lehˇ ehˇ teh˰-a .
42013028	Aˬbyaˬhaˬ , Iˇtsaˆ , Yaˬkoˆ hawˇ-eu Miˬyehˇ g'aˇ duˬ ngehˬ dah-euˬ tsawˇ haˬ dawˬ tawˆ lu˰ , Miˬyehˇ Miˇk'ahˬ la˰ k'oeˇ jawˇ lu˰ gaˇ naw ma˰ ya mawˇ-awˇ , naw ma˰-ahˇ la˰ nyiˇ teh dzeh nehˬ la˰ ngeh , naw ma˰ ngoeˇ ngoeˇ-ehˇ , nui ma pehˇ-eu la˰ k'oeˇ seuˬ teu˰ teu˰-ehˇ ya shaˬ teh˰-a .
42013029	Miˇ ma oeˬ coeˇ oeˬ pyawˬ-ahˇ k'aˇ jawˇ-eu tsawˇ haˬ dawˬ tawˆ lu˰ uiˬ laˇ-awˇ , Miˬyehˇ Miˇk'ahˬ-ahˇ hawˬ jawˬ jawˬ ta˰ teh˰-a .
42013030	K'oeˇ ngeh jawˇ , nymˬ-mˇ aˬ cawˬ mehˬ nah jawˇ lu˰-eu tsawˇ haˬ tiˬ paˆ na deuˬ aˬ cawˬ mehˬ hu ya jawˇ-awˇ , nymˬ-mˇ aˬ cawˬ mehˬ hu jawˇ lu˰-eu tsawˇ haˬ tiˬ paˆ na deuˬ aˬ cawˬ mehˬ nah ya jawˇ teh˰-a . "
42013031	K'oeˇ ngeh , Paˬliˬsehˇ tiˬ paˆ na deuˬ Yeˬsuˇ jawˇ gaˇ laˇ-awˇ , " Heu gaˇ taˬ paˇ jawˇ . Sahˬ paˬ Heˬloˆ nawˬ-ahˇ seh˰ maw˰-eu meh " lehˇ ehˇ-eu meh .
42013032	Yeˬsuˇ aˬ yaw˰ ma˰-ahˇ ehˇ nehˬ-eu , " ' Iˬ nah hawˇ-eu ni shawˬ la˰ k'oeˇ , neh˰ teh doˆ-eu gaˇ hawˇ-eu naˇ gawˇ laˆ taˬ nehˬ-eu gaˇ , ngaˇ mˇ lu˰-eu ma . Ehˇ k'aw˰ , saˇ pehˬ ngeh nah mˇ luiˆ jiˇ ma ' lehˇ , k'aˬ yehˇ k'oeˇ mawˇ-ahˇ ehˇ nehˬ-iˇ-awˬ .
42013033	Ehˇ k'aw˰ , iˬ nah , ni shawˬ hawˇ-eu , saˇ pehˬ la˰ k'oeˇ , ngaˬ-euˬ gaˇ ngaˇ mˇ luiˆ ma . Aˬ jeˬ miˇ neh ehˇ naˇ , Miˬyehˇ g'aˇ duˬ ngehˬ dah-eu tsawˇ haˬ tiˬ g'aˬ-ahˇ bi seh˰-eu-aˬ , Yeˬluˇsaˬlehˬ meuˬ-ahˇ maˬ ngeuˇ naˇ nui gaˇ bi seh˰-eu maˬ tsaˬ-aˇ .
42013034	" Yeˬluˇsaˬlehˬ-oˇ , Yeˬluˇsaˬlehˬ-oˇ , Miˬyehˇ g'aˇ duˬ ngehˬ dah-eu tsawˇ haˬ deuˬ-ahˇ nawˇ seh˰-awˇ , Miˬyehˇ neh k'ehˇ g'eh le˰-euˬ tsawˇ haˬ deuˬ-ahˇ k'aˬ lo neh biˬ-euˬ meh . Ya ciˆ ya ma-euˬ aˬ dahˇ neh ya ciˆ ya zaˬ deuˬ-ahˇ uˆ kaˬ-eu lo˰-ehˇ , nawˬ-euˬ zaˬ deuˬ-ahˇ ngaˇ aˇ myaˆ poˆ uˆ kaˬ nehˬ maw˰-euˬ nga . Ehˇ k'aw˰ , nawˇ ngaˬ-ahˇ k'oeˇ lo˰-ehˇ maˬ bi uˆ kaˬ nehˬ la˰-aˬ .
42013035	Haw taˬ-awˬ . Nawˬ-euˬ Uˬ duˬ tahˬ nymˇ nymˇ ma-ahˇ Miˬyehˇ byehˇ dzeh nehˬ la˰ teh˰-a . ' Sahˬpaˬ Miˬyehˇ-euˬ tsawˇ myahˇ uˬ moˆ oe-euˬ g'aˬ guiˬ lahˬ huiˬ lu˰-uˇ ' lehˇ naw ma˰ ya ehˇ-eu aˇ yamˬ maˬ keuˆ laˇ k'oeˇ keuˆ ni , naw ma˰ ngaˬ-ahˇ maˬ paˇ ya mawˇ meh . "
42014001	Jawˇ nah ngeh nah , Paˬliˬsehˇ deuˬ k'oeˇ taˆ aˬ yui˰ aˬ tsu geu˰ lu˰-eu tiˬ g'aˬ-euˬ nymˇ-ahˇ Yeˬsuˇ hawˬ dzaˬ leˇ-euˬ meh . K'oeˇ ngeh , aˬ cawˬ aˬ yaw˰-ahˇ k'oeˬ sho haw lu˰-eu meh .
42014002	Aˬ kuiˇ aˬ la˰ puˬ laˇ-euˬ tsawˇ haˬ tiˬ g'aˬ aˬ yaw˰ jawˇ gaˇ laˇ-euˬ meh .
42014003	Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ-ahˇ Yeˬsuˇ naˇ haˬ-eu , " Jawˇ nah ngeh nah naˇ-eu tsawˇ haˬ-ahˇ laˆ taˬ nehˬ-eu zahˇ dawˬ k'o˰ dawˬ-ahˇ bahˬ ta loˇ . "
42014004	Ehˇ k'aw˰ , aˬ yaw˰ ma˰ dawˬ maˬ tmˇ-ehˇ ciˬ cuˇ ni jawˇ-eu meh . K'oeˇ ngeh , naˇ-eu tsawˇ haˬ k'oeˇ g'aˬ-ahˇ Yeˬsuˇ kuˇ-awˇ , laˆ taˬ nehˬ-awˇ bi g'o˰-iˇ-euˬ meh .
42014005	Yeˬsuˇ aˬ yaw˰ ma˰-ahˇ ehˇ nehˬ-eu , " Naw ma˰ la˰ k'oeˇ , yawˬ ha-euˬ aˬ li maˬ kaˬ , yawˬ ha-euˬ mawˇ neˇ maˬ kaˬ , Jawˇ nah ngeh nah lah duˬ-ahˇ ga ahˇ naˇ , yaw kawˇ-ehˇ maˬ g'eu doˆ nehˬ-eu aˬ suˇ g'aˬ jawˇ te . "
42014006	Aˬ yaw˰ ma˰ dawˬ tiˬ dawˬ-iˬ maˬ ngehˬ k'o˰ nya-a .
42014007	Daˬ yah deuˬ aˬ cawˬ taˬ huiˬ-eu nuiˇ duˬ-ahˇ tseˇ tseˇ-ehˇ nuiˇ gaˇ Yeˬsuˇ ya mawˇ ngeh , yaw jeˬ ma jeˬ heu hmˬ ja mehˬ nehˬ-euˬ meh .
42014008	" Aˬ cawˬ nawˬ-ahˇ oeˇ mˇ baˇ-eu bawˬ-iˬ g'eh gaˇ kuˇ ngeh , aˬ cawˬ taˬ huiˬ-eu nuiˇ duˬ-ahˇ taˬ nuiˇ . Nawˇ naˆ maˬ tseˇ huiˬ dzehˬ mahˇ dzehˬ-eu tsawˇ haˬ-ahˇ k'aw˰ kuˇ taˬ-euˬ maˬ siˬ .
42014009	K'oeˇ lo˰-ehˇ kuˇ taˬ-euˬ gaˇ zaˬ leˇ ngeh jawˇ , naw nya˰ nyiˬ g'aˬ lu˰-ahˇ kuˇ-euˬ nymˇ sahˇ g'aˬ nawˬ-ahˇ , ' Heu g'aˬ-ahˇ nawˬ-euˬ nuiˇ duˬ tiˬ poˆ pawˇ nehˬ-iˬ sheˇ ' lehˇ ehˇ le teh˰-a . K'oeˇ ngeh jawˇ , nawˇ ya sha˰ dawˇ-awˇ , aˬ cawˬ ta˰-ehˇ awˆ dzehˬ-eu nuiˇ duˬ-ahˇ ya nuiˇ paˇ-iˇ teh˰-a .
42014010	Ehˇ k'aw˰ , nawˬ-ahˇ aˬ cawˬ kuˇ laˇ ngeh , aˬ cawˬ ta˰-ehˇ awˆ dzehˬ-eu nuiˇ duˬ-ahˇ nuiˇ-iˇ-awˬ . Nymˇ sahˇ g'aˬ oe-awˇ , ' Cawˬ-oˇ , yaw goˇ-ahˇ tiˬ poˆ nuiˇ daˆ leˇ sheˇ ' lehˇ nawˬ-ahˇ ehˇ le teh˰-a . K'oeˇ ngeh jawˇ , nawˬ nehˬ-ehˇ hawˬ jawˬ jawˬ lu˰-eu deuˬ dawˬ tawˆ lu˰-euˬ mehˬ shi , nawˇ myaˆ pyawˬ naˇ mehˇ jaˆ dzehˬ teh˰-a .
42014011	Aˬ jeˬ miˇ neh ehˇ naˇ , yawˬ haˇ yawˬ ha taˬ huiˬ-eu tsawˇ haˬ yawˬ g'aˬ na lu˰ , aˬ cawˬ taˬ nyiˇ nehˬ gaˇ ya daˬ-awˇ , yawˬ haˇ yawˬ ha taˬ nyiˇ-eu tsawˇ haˬ yawˬ g'aˬ na lu˰ , taˬ huiˬ nehˬ-eu jeˬ-ahˇ za teh˰-a . "
42014012	Aˬ yaw˰-ahˇ kuˇ-awˇ hawˬ byawˇ lawˇ-euˬ nymˇ sahˇ g'aˬ-ahˇ k'aw˰ , Yeˬsuˇ heu lo˰-ehˇ ehˇ nehˬ-euˬ meh . " Nawˇ hawˬ byawˇ lawˇ ngeh , nawˬ-euˬ cawˬ deuˬ , nawˬ-euˬ mehˇ nmˇ deuˬ , nawˬ-euˬ aˬ yui˰ aˬ nyiˇ deuˬ hawˇ-eu , nawˬ-euˬ dawˬ peh jawˇ-eu smˇ muiˬ smˇ baw deuˬ-ahˇ taˬ kuˇ . Aˬ yaw˰ ma˰-ahˇ kuˇ naˇ , aˬ yaw˰ ma˰ k'aw˰ nawˬ-ahˇ paˇ kuˇ poˆ-awˇ , nawˬ neh jahˇ nehˬ-euˬ lo˰-ehˇ , nawˬ-ahˇ guiˬ lahˬ paˇ jahˇ k'o˰ nehˬ la˰ teh˰-a .
42014013	Ehˇ k'aw˰ , nawˇ hawˬ byawˇ lawˇ ngeh , shaˬ-euˬ zahˬ-eu tsawˇ haˬ deuˬ , kuiˇ kuˆ la˰ kuˆ kuˆ-eu tsawˇ haˬ deuˬ , kuiˇ shiˇ la˰ shiˇ shiˇ-eu tsawˇ haˬ deuˬ hawˇ-eu , myaˆ beh˰ beh˰-eu tsawˇ haˬ deuˬ-ahˇ kuˇ-awˬ .
42014014	Aˬ yaw˰ ma˰-ahˇ kuˇ naˇ , aˬ yaw˰ ma˰ nawˬ-ahˇ guiˬ lahˬ maˬ jahˇ k'o˰ nehˬ nya-eu baˬ da neh , nawˇ guiˬ lahˬ za teh˰-a . Yaw tsaˬ yaw dawˇ tsawˇ ha deuˬ g'o˰ deh˰ laˇ-eu aˇ nah keuˆ laˇ ngeh , Miˬyehˇ nawˬ-ahˇ guiˬ lahˬ jahˇ k'o˰ nehˬ la˰ teh˰-a . "
42014015	Yeˬsuˇ k'oeˇ lo˰-ehˇ ehˇ gaˇ ya gaˬ ngeh , aˬ yaw˰ nehˬ-ehˇ hawˬ jawˬ jawˬ lu˰-eu tsawˇ haˬ tiˬ g'aˬ aˬ yaw˰-ahˇ ehˇ-eu , " Miˬyehˇ Miˇk'ahˬ la˰ k'oeˇ hawˬ jawˬ ya jawˬ-eu tsawˇ haˬ deuˬ guiˬ lahˬ aˇ naˆ ni huiˬ-eu nga . "
42014016	Ehˇ k'aw˰ , Yeˬsuˇ aˬ yaw˰-ahˇ ehˇ k'o˰ nehˬ-eu , " Tiˬ poˆ-aˬ , tsawˇ haˬ tiˬ g'aˬ huiˬ dui dui-eu hawˬ byawˇ tiˬ byawˇ lawˇ-eu lehˇ g'eh-awˇ , tsawˇ haˬ g'awˬ mya ni kuˇ taˬ-euˬ meh .
42014017	Hawˬ byawˇ lawˇ-eu aˇ yamˬ keuˆ laˇ ngeh , kuˇ taˬ-euˬ tsawˇ haˬ deuˬ jawˇ gaˇ aˬ yaw˰-euˬ zaˬ k'aˆ deuˬ k'ehˇ g'eh-awˇ , ' Lehˬ hmˬ dah g'aˬ-euˬ ma . Laˇ-awˬ ' lehˇ bi ehˇ gaˬ-iˇ-euˬ meh .
42014018	Ehˇ k'aw˰ , aˬ yaw˰ ma˰ yawˬ g'aˬ na lu˰ tiˬ g'aˬ tiˬ jeˬ myahˇ myahˇ-ehˇ , maˬ laˇ nya-eu gaˇ kawˆ ehˇ-eu meh . Yaw beh g'aˬ ehˇ-eu , ' Ngaˇ deh yaˇ tiˬ kawˬ zeuˇ-euˬ gaˇ ya haw-iˇ nga . Ngaˬ-ahˇ iˬ baˇ taˬ taˬ nehˬ la˰ lehˇ shaˇ-eu ma . '
42014019	Yawˬ g'aˬ yawˬ ehˇ-eu , ' Ngaˇ mawˇ neˇ ngaˬ gu zeuˇ taˬ-euˬ , deh yaˇ ya tsehˬ haw-iˇ-eu miˇ neh , laˇ-eu maˬ dah nga . Ngaˬ-ahˇ iˬ baˇ taˬ taˬ nehˬ la˰ lehˇ shaˇ-eu ma . '
42014020	Tiˬ g'aˬ paˇ ehˇ-eu , ' Ngaˇ miˬ zaˬ sheuˬ g'aˬ-euˬ tiˬ dehˬ pyeu˰-eu miˇ neh maˬ laˇ nya nga . '
42014021	" Zaˬ k'aˆ k'oeˇ g'aˬ g'o˰ laˇ-awˇ , nymˇ sahˇ g'aˬ-ahˇ gaˇ kawˆ k'oeˇ deuˬ dzawˇ nehˬ laˇ-euˬ meh . K'oeˇ ngeh , nymˇ sahˇ g'aˬ nui ma pehˇ laˇ-awˇ , aˬ yaw˰-euˬ zaˬ k'aˆ-ahˇ ehˇ nehˬ-eu , ' Meuˬ la˰ k'oeˇ k'aˇ jaˆ-eu gaˇ ma huiˬ huiˬ nyiˇ nyiˇ doe ni yaw kawˇ-ehˇ iˇ-awˇ , shaˬ zaˬ zahˬ zaˬ deuˬ , kuiˇ kuˆ la˰ kuˆ deuˬ , kuiˇ shiˇ la˰ shiˇ deuˬ hawˇ-eu , myaˆ beh˰ deuˬ kuˇ uiˬ laˬ-iˇ-awˬ . '
42014022	Tiˬ k'ehˬ keuˆ laˇ ngeh , zaˬ k'aˆ k'oeˇ g'aˬ ehˇ-eu , ' Baw leˬ-oˇ , nawˬ neh ehˇ-euˬ lo˰-ehˇ kuˇ uiˬ taˬ-euˬ ma . Ehˇ k'aw˰ , jawˇ duˬ g'awˬ mya ni ngeh˰ nga siˬ . '
42014023	K'oeˇ ngeh , baw leˬ g'aˬ zaˬ k'aˆ k'oeˇ g'aˬ-ahˇ ehˇ-eu , ' Meuˬ-euˬ la˰ nyiˇ gaˇ jawˬ hawˇ-eu gaˇ ma doe ni tsawˇ haˬ kuˇ laˬ-iˇ-awˇ , ngaˬ-euˬ nymˇ maˬ byah k'oeˇ byah ni kuˇ byah-awˬ .
42014024	Ngaˬ neh yaw beh kuˇ taˬ-euˬ tsawˇ haˬ k'oeˇ deuˬ , ngaˬ neh lawˇ-euˬ hawˬ byawˇ heu byawˇ-ahˇ tiˬ g'aˬ-iˬ maˬ ya myeu˰ haw-aˇ . " '
42014025	Tsawˇ haˬ aˇ ma˰ ma˰ ma Yeˬsuˇ nehˬ-ehˇ le lu˰-eu meh . Aˬ yaw˰ ciˬ pyawˇ-awˇ , aˬ yaw˰ ma˰-ahˇ heu lo˰-ehˇ ehˇ nehˬ-euˬ meh .
42014026	" Ngaˬ-euˬ mehˬ nah caw teh laˇ-eu tsawˇ haˬ aˬ geu g'aˬ maˬ kaˬ , yawˬ ha-euˬ aˬ da aˬ ma , yawˬ ha-euˬ miˬ sawˇ zaˬ , yawˬ ha-euˬ mehˇ nmˇ dmˇ ma deuˬ-ahˇ byehˇ dzeh coeˇ-eu uˬ ta˰ , yawˬ haˇ yawˬ ha maˬ byehˇ dzeh coeˇ naˇ , ngaˬ-euˬ zaˬ lahˇ maˬ geu˰ nya-a .
42014027	Tsawˇ haˬ aˬ geu g'aˬ maˬ kaˬ , yawˬ ha-euˬ la˰ ya˰ ba˰-awˇ , ngaˬ-euˬ mehˬ nah maˬ caw teh laˇ naˇ , ngaˬ-euˬ zaˬ lahˇ maˬ geu˰ nya-a .
42014028	" Naw ma˰ la˰ k'oeˇ , huiˬ-eu nymˇ nymˇ goˇ tiˬ nymˇ tsoˆ-eu lehˇ g'eh ngeh , pyuˇ aˇ myaˆ ni jiˇ leˇ-eu hawˇ-eu , tsoˆ g'aˬ nya ni pyuˇ lo˰ leˇ maˬ lo˰ leˇ-eu gaˇ kawˆ , jeˬ huˬ nuiˇ-awˇ maˬ sawˇ duˬ ni tsoˆ-eu tsawˇ haˬ aˬ suˇ g'aˬ jawˇ ta .
42014029	K'oeˇ lo˰-ehˇ maˬ sawˇ duˬ ni dawˬ pehˬ beh-awˇ tsoˆ naˇ , aˇ saˬ maˬ tsoˆ saˬ nya ngeh , aˬ cawˬ ja bu gaˇ ya daˬ teh˰-a .
42014030	" Tsawˇ haˬ teu g'aˬ nymˇ tsoˆ-eu aˇ dahˬ beh nya gaˇ neh , aˇ saˬ maˬ tsoˆ saˬ nya lawˇ hawˇ ngaˬ tawˇ ' lehˇ aˬ cawˬ ehˇ teh˰-a .
42014031	" Sahˬ paˬ tiˬ g'aˬ sahˬ paˬ yawˬ g'aˬ yawˬ-ahˇ guiˇ deuˆ-eu lehˇ g'eh ngeh , yawˬ ha-euˬ yehˇ tiˬ muiˇ g'aˬ teh˰-ehˇ , aˬ cawˬ-euˬ yehˇ nyiˬ muiˇ g'aˬ laˇ lu˰ gaˇ ciˬ daˬ-awˇ deuˆ g'aˬ nya nga loˇ , maˬ deuˆ g'aˬ nya nga loˇ lehˇ , jeuˬ huˬ nuiˇ-awˇ maˬ shaˇ sawˇ-aˇ loˇ .
42014032	Maˬ deuˆ g'aˬ nya paˬ-ehˇ g'eh naˇ , a cawˬ gaˇ mahˇ kaˬ gaˇ laˇ lu˰ ngeh neh , aˬ yaw˰-euˬ dah zaˇ tsawˇ haˬ pyehˬ g'eh-awˇ ja tsaˬ geu˰ teh˰-a .
42014033	K'oeˇ lo˰-ehˇ duˇ ni , naw ma˰ aˬ geu g'aˬ maˬ kaˬ , yawˬ ha k'aˇ jaˆ-eu jeˬ dawˬ tawˆ lu˰-ahˇ maˬ byehˇ dzeh coeˇ naˇ , ngaˬ-euˬ zaˬ lahˇ maˬ geu˰ nya-aˇ .
42014034	" Saˬ deu˰-aˬ , yaw muiˬ meh . Ehˇ k'aw˰ , saˬ ca taˆ-eu byoˆ-iˇ naˇ , saˬ ca taˆ laˇ ni maˬ paˇ jahˇ nya meh .
42014035	K'oeˇ ngeh jawˇ , miˇ tsaˬ-ahˇ dawˆ k'aw˰ , miˇ muiˬ maˬ pyeu˰-eu uˬ ta˰ , jeˬ yehˆ-ahˇ keuˬ k'aw˰ , gaˇ dahˇ maˬ tsoeˬ-eu miˇ neh , ya shehˆ dzeh gaˇ keuˆ-eu meh . Naˬ bawˇ k'aˇ tso˰-eu deuˬ naˇ haˬ-awˬ . "
42015001	Tiˬ nah-aˬ , kawˬ ta˰-eu tsawˇ haˬ deuˬ hawˇ-eu , iˬ baˇ zaˬ lehˇ sawˇ dzeh taˬ-euˬ tsawˇ haˬ deuˬ , Yeˬsuˇ dawˬ mehˬ mehˬ gaˇ naˇ haˬ-eu lehˇ , aˬ yaw˰-euˬ dawˬ peh jiˆ uˇ laˇ lu˰-eu meh .
42015002	K'oeˇ ngeh , Paˬliˬsehˇ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ Yeˬsuˇ-ahˇ iˬ baˇ taˬ-awˇ ehˇ-eu , " Tsawˇhaˬ heu g'aˬ iˬ baˇ zaˬ lehˇ sawˇ taˬ-euˬ deuˬ-ahˇ ha geu˰-eu uˬ ta˰ , tiˬ kawˆ lo˰-ehˇ dzaˬ ta˰ dawˇ ta˰-eu nga . "
42015003	K'oeˇ ngeh , Yeˬsuˇ aˬ yaw˰ ma˰-ahˇ yaw jeˬ maˬ jeˬ heu hmˬ ja mehˬ nehˬ-euˬ meh .
42015004	" Naw ma˰ la˰ k'oeˇ , tsawˇ haˬ tiˬ g'aˬ na yawˇ tiˬ yaˇ mawˇ jawˇ-awˇ , tiˬ mawˇ byoˆ-iˇ naˇ , g'oeˬ tseˇ g'oeˬ mawˇ-ahˇ bawˇ tsahˬ-ahˇ bi jawˇ ya˰-awˇ , byoˆ-iˇ-euˬ k'oeˇ mawˇ-ahˇ maˬ mawˇ k'oeˇ mawˇ ni maˬ poˆ loˇ .
42015005	Poˆ mawˇ ngeh jawˇ , laˬ k'aˬ cehˇ dui dui-awˇ ba˰ pu k'oeˇ taˆ ba˰ teh˰-a .
42015006	Iˇ kahˇ g'o˰ keuˆ laˇ ngeh jawˇ , aˬ yaw˰-euˬ cawˬ deuˬ hawˇ-eu aˬ yaw˰-euˬ dawˬ peh jawˇ-eu tsawˇ haˬ deuˬ-ahˇ kuˇ-awˇ , ' Byoˆ-iˇ-euˬ ngaˬ-euˬ yawˇ k'oeˇ mawˇ poˆ mawˇ k'o˰-euˬ miˇ neh , ngaˬ nehˬ-ehˇ laˬ k'aˬ caw cehˇ laˇ-awˬ ' lehˇ ehˇ nehˬ teh˰-a .
42015007	K'oeˇ lo˰-ehˇ duˇ ni , iˬ baˇ noeˬ poˆ-eu maˬ loˬ-eu yaw tsaˬ yaw dawˇ tsawˇ haˬ g'oeˬ tseˇ g'oeˬ g'aˬ-ahˇ naˆ maˬ tseˇ , iˬ baˇ noeˬ poˆ-euˬ iˬ baˇ zaˬ tiˬ g'aˬ-ahˇ mˬ k'oeˇ taˆ laˬ k'aˬ cehˇ dzehˬ teh˰-a lehˇ , naw ma˰-ahˇ ngaˇ ehˇ-eu ma .
42015008	" Zaˬ miˬ zaˬ tiˬ g'aˬ pyuˇ maˇ byaˆ tseˇ byaˆ ahˇ-eu tiˬ byaˆ ga byoˆ naˇ , tsiˇ k'mˬ keuˬ-awˇ nymˇ-ahˇ yaˆ pyawˇ yaˆ yaˆ-ehˇ maˬ mawˇ k'oeˇ mawˇ ni maˬ poˆ-aˇ loˇ .
42015009	Aˬ yaw˰ poˆ mawˇ ngeh , aˬ yaw˰-euˬ cawˬ deuˬ hawˇ-eu aˬ yaw˰-euˬ dawˬ peh jawˇ-eu tsawˇ haˬ deuˬ-ahˇ kuˇ uiˬ-awˇ , ' Ngaˬ neh bi ga byoˆ-euˬ pyuˇ maˇ byaˆ k'oeˇ byaˆ paˇ mawˇ k'o˰-euˬ miˇ neh , ngaˬ nehˬ-ehˇ laˬ k'aˬ caw cehˇ laˇ-awˬ ' lehˇ ehˇ nehˬ teh˰-a .
42015010	K'oeˇ gaˇ duˇ ni , iˬ baˇ zaˬ tiˬ g'aˬ iˬ baˇ noeˬ poˆ-euˬ gaˇ , Miˬyehˇ-euˬ mˬ taˆ g'aˬ k'ehˇ deuˬ laˬ k'aˬ cehˇ-eu meh lehˇ , naw ma˰-ahˇ ngaˇ ehˇ-eu ma . "
42015011	Yeˬsuˇ ehˇ-eu , " Tsawˇ haˬ tiˬ g'aˬ aˬ li nyiˬ li jawˇ-eu meh .
42015012	Aˬ li aˬ nyiˇ g'aˬ aˬ yaw˰-euˬ aˬ da-ahˇ , ' Aˬ da-oˇ , ngaˬ-ahˇ o˰-eu jeˬ biˇ nymˬ-mˇ bi˰ nehˬ la˰-awˬ ' lehˇ shaˇ-eu meh . K'oeˇ ngeh , aˬ da g'aˬ aˬ nya˰ nmˇ-ahˇ jeˬ biˇ biˇ paˆ nehˬ-euˬ meh .
42015013	G'awˬ mya nah maˬ g'eh-ehˇ , aˬ li aˬ nyiˇ g'aˬ aˬ yaw˰ k'aˇ jaˆ-eu yuˇ jiˇ-awˇ , gaˇ mahˇ kaˬ-eu miˇ k'ahˬ-ahˇ doˆ-iˇ-awˇ , k'aˇ deh˰ maw˰-eu deh˰-awˇ , aˬ yaw˰-euˬ pyuˇ shuiˇ myawˬ gahˬ zmˬ dzeh jiˇ-euˬ meh .
42015014	K'aˇ ahˇ-eu dawˬ tawˆ lu˰ zmˬ dzeh jiˇ ngeh jawˇ , miˇ k'ahˬ k'oeˇ k'ahˬ-ahˇ meh˰ dui shu˰ dui dui-eu jeˬ keuˆ le-awˇ , aˬ yaw˰ tiˬ jeˬ-iˬ maˬ jaˆ ni shaˬ dui dui-euˬ meh .
42015015	K'oeˇ ngeh , miˇ k'ahˬ k'oeˇ k'ahˬ-ahˇ jawˇ-eu tsawˇ haˬ tiˬ g'aˬ jawˇ gaˇ jawˇ-iˇ-awˇ , tsawˇ haˬ k'oeˇ g'aˬ aˬ yaw˰-ahˇ deh yaˇ-ahˇ aˬ za˰ bi bo-euˬ meh .
42015016	' Aˬ za˰-ahˇ bi˰-euˬ aˇ behˆ k'oeˇ tiˬ dehˆ ya dzaˬ law nmˇ-aˬ ' lehˇ aˬ yaw˰ noeˬ-euˬ meh . Ehˇ k'aw˰ , tiˬ g'aˬ-iˬ aˬ yaw˰-ahˇ aˇ behˆ k'oeˇ maˬ bi dzaˬ-a .
42015017	Aˬ li k'oeˇ g'aˬ aˬ yawˇ yaw˰ noeˬ gahˇ laˇ-awˇ , ' Ngaˬ da-ahˇ g'aˬ mahˇ mahˇ dzaˬ-eu tsawˇ haˬ deuˬ maˬ dzaˬ maˬ dawˇ jiˇ coeˇ-a . Ehˇ k'aw˰ , ngaˇ-aˬ , heu gaˇ hawˬ dzahˬ seh˰ shaw-iˬ miˇ-a .
42015018	Ngaˇ tsawˬ tuˇ-awˇ ngaˬ da jawˇ gaˇ g'o˰ leˇ-awˇ , " Aˬ da-oˇ , Miˬyehˇ mehˬ shi hawˇ-eu nawˬ-euˬ mehˬ shi ngaˇ iˬ baˇ mˇ-euˬ ma .
42015019	Ngaˬ-ahˇ nawˬ li lehˇ bi kuˇ-eu maˬ paˇ geuˇ miˇ-a . Nawˬ-ahˇ g'aˬ mahˇ mahˇ dzaˬ-eu tsawˇ haˬ tiˬ g'aˬ lo˰-ehˇ sawˇ nehˬ la˰-awˬ " lehˇ ehˇ nehˬ leˇ ma ' lehˇ , yawˬ haˇ yawˬ ha ehˇ-eu meh .
42015020	K'oeˇ naˇ , aˬ yaw˰ tsawˬ tuˇ laˇ-awˇ , aˬ yaw˰-euˬ aˬ da jawˇ gaˇ g'o˰ leˇ-euˬ meh . " Aˬ yaw˰ gaˇ mahˇ kaˬ gaˇ g'o˰ laˇ lu˰ ngeh neh , aˬ yaw˰-euˬ aˬ da aˬ yaw˰-ahˇ haw mawˇ-awˇ , g'awˬ shaˬ gaˬ dui dui-eu miˇ neh cehˆ coeˬ coeˬ g'eh-awˇ , aˬ yaw˰-ahˇ byaˇ cu˰-awˇ ha-eu la˰ k'oeˇ , mehˬ cuˇ cuˇ nehˬ-euˬ meh .
42015021	Aˬ li k'oeˇ g'aˬ aˬ da-ahˇ ehˇ nehˬ-eu , ' Aˬ da-oˇ , Miˬyehˇ mehˬ shi hawˇ-eu nawˬ-euˬ mehˬ shi ngaˇ iˬ baˇ mˇ-euˬ ma . Ngaˬ-ahˇ nawˬ li lehˇ bi kuˇ-eu maˬ paˇ geuˇ miˇ-a . '
42015022	Ehˇ k'aw˰ , aˬ da g'aˬ aˬ yaw˰-euˬ zaˬ k'aˆ deuˬ-ahˇ kuˇ-awˇ ehˇ-eu , ' Aˬ cawˬ naˆ maˬ tseˇ muiˬ dzehˬ-eu pehˇ k'ahˬ pehˇ mahˇ yuˇ le˰-awˇ ngaˬ li-ahˇ yaw kawˇ-ehˇ bi dm sheˇ . La˰ behˬ g'eh bi behˬ-awˇ , sehˬ nawˆ g'eh bi nawˆ-awˬ .
42015023	K'oeˇ naˇ , aˬ cawˬ naˆ maˬ tseˇ tsuˇ-eu mawˇ neˇ mawˇ gaw zaˬ tsahˇ le˰-awˇ seh˰-awˬ . Aˬ dui ma˰ laˬ k'aˬ tiˬ cehˇ dzaˬ ta˰ dawˇ ta˰ kaˇ-euˇ .
42015024	Aˬ jeˬ miˇ neh ehˇ naˇ , ngaˬ li heu g'aˬ shiˇ-euˬ k'aw˰ , nymˬ-mˇ paˇ g'o˰ deh˰ laˇ-euˬ meh . Aˬ yaw˰ byoˆ-iˇ-euˬ k'aw˰ , nymˬ-mˇ paˇ mawˇ k'o˰-euˬ ma . ' K'oeˇ naˇ , aˬ yaw˰ ma˰ laˬ k'aˬ tiˬ cehˇ dzaˬ ta˰ dawˇ ta˰-euˬ meh .
42015025	" K'oeˇ ngeh , aˬ li aˬ yui˰ g'aˬ yaˇ ngeh iˇ-euˬ meh . Aˬ yaw˰ g'o˰ laˇ-awˇ , nymˇ dzeˇ g'o˰ keuˆ laˇ ngeh , caˇ dawˬ caˇ caˇ-ehˇ gaˇ nyeh nyeh-eu teˇ saˇ ya gaˬ-euˬ meh .
42015026	K'oeˇ miˇ neh , zaˬ k'aˆ tiˬ g'aˬ-ahˇ aˬ yaw˰ kuˇ-awˇ , ' Aˬ jeˬ g'eh lu˰ ta ' lehˇ naˇ haˬ-euˬ meh .
42015027	Zaˬ k'aˆ k'oeˇ g'aˬ aˬ yaw˰-ahˇ ehˇ-eu , ' Nawˬ-euˬ aˬ nyiˇ g'o˰ laˇ-euˬ meh . Aˬ yaw˰ tiˬ jeˬ-iˬ maˬ g'eh ni g'o˰ keuˆ laˇ-euˬ miˇ neh , nawˬ da laˬ k'aˬ cehˇ-awˇ cu tsuˇ taˬ-euˬ mawˇ neˇ mawˇ gawˬ zaˬ k'oeˇ mawˇ seh˰-euˬ meh . '
42015028	Dawˬ k'oeˇ dawˬ-ahˇ ya gaˬ ngeh , aˬ li aˬ yui˰ k'oeˇ g'aˬ nui ma pehˇ dui dui laˇ-awˇ , iˇ kahˇ la˰ k'oeˇ maˬ g'o˰ uˇ leˇ-a . Aˬ da g'aˬ doˆ le-awˇ , iˇ kahˇ la˰ k'oeˇ g'o˰ uˇ laˇ-awˬ lehˇ shaˇ dui dui-euˬ meh .
42015029	Ehˇ k'aw˰ , aˬ yaw˰-euˬ aˬ da-ahˇ aˬ yaw˰ ehˇ nehˬ-eu , ' Heu myaˆ k'o˰ heu myaˆ la nawˬ-ahˇ ngaˇ zaˬ k'aˆ lo˰-ehˇ mˇ cu-euˬ uˬ ta˰ , nawˬ-euˬ ehˇ dawˬ maˬ naˇ haˬ-euˬ tiˬ poˆ-iˬ maˬ jaˆ haw-aˬ . Ehˇ k'aw˰ , ngaˬ-euˬ cawˬ deuˬ nehˬ-ehˇ dzaˬ ta˰ dawˇ ta˰-eu g'aˇ duˬ , ci˰ myeh˰ ci˰ zaˬ tiˬ mawˇ teh˰-ehˇ k'aw˰ nawˇ ngaˬ-ahˇ tiˬ jawˇ-iˬ maˬ bi˰ la˰ haw-aˬ .
42015030	Ehˇ k'aw˰ , nawˬ-euˬ pyuˇ shuiˇ myawˬ gahˬ deuˬ-ahˇ , meh maˬ laˇ nehˬ-ehˇ byawˬ g'a byawˬ g'a-ehˇ zmˬ dzeh jiˇ-euˬ nawˬ li heu li g'o˰ laˇ-euˬ gaˇ , cu tsuˇ taˬ-euˬ mawˇ neˇ mawˇ gaw zaˬ k'oeˇ mawˇ seh˰ nehˬ-euˬ nga laˬ . '
42015031	Aˬ da g'aˬ ehˇ-eu , ' Aˬ li-oˇ , nawˇ-aˬ , aˬ myah lu˰ ngaˬ nehˬ-ehˇ jawˇ-awˇ , ngaˇ k'aˇ jaˆ-eu jeˬ dawˬ tawˆ lu˰ nawˬ-euˬ teh˰ meh .
42015032	Laˬ k'aˬ tiˬ cehˇ dzaˬ ta˰ dawˇ ta˰-eu heu-aˬ , jahˇ paˬ-ehˇ g'eh-eu tiˬ jeˬ meh . Aˬ jeˬ miˇ neh ehˇ naˇ , nawˬ-euˬ aˬ nyiˇ heu g'aˬ shiˇ-euˬ k'aw˰ , nymˬ-mˇ paˇ g'o˰ deh˰ laˇ-euˬ meh . Aˬ yaw˰ byoˆ-iˇ-euˬ k'aw˰ , nymˬ-mˇ paˇ mawˇ k'o˰-euˬ ma . " '
42016001	Yeˬsuˇ aˬ yaw˰-euˬ zaˬ lahˇ deuˬ-ahˇ heu lo˰-ehˇ ehˇ nehˬ-euˬ meh . " Tiˬ poˆ-aˬ , smˇ muiˬ smˇ baw tiˬ g'aˬ jawˇ-eu meh . Aˬ yaw˰-euˬ myawˬ bi jeˬ-hmˬ-euˬ tiˬ g'aˬ jawˇ-awˇ , myawˬ jeˬ hmˬ-eu tsawˇ haˬ k'oeˇ g'aˬ aˬ yaw˰-euˬ myawˬ gahˬ zmˬ dzeh lu˰-eu gaˇ kawˆ , aˬ cawˬ aˬ yaw˰-ahˇ tsa˰ gaˬ laˇ-euˬ meh .
42016002	K'oeˇ miˇ neh , myawˬ jeˬ hmˬ-eu k'oeˇ g'aˬ-ahˇ aˬ yaw˰ kuˇ-awˇ ehˇ nehˬ-eu , ' Nawˬ-euˬ gaˇ kawˆ ngaˇ ya gaˬ-euˬ maˬ muiˬ nya . Nawˬ neh ngaˬ-euˬ myawˬ jeˬ hmˬ-euˬ jaˇ laˇ dawˬ tawˆ lu˰ ngaˇ jawˇ gaˇ yuˇ la˰ sheˇ . Nawˬ-ahˇ ngaˬ-euˬ myawˬ jeˬ hmˬ-eu g'aˬ maˬ paˇ gi geu˰ nya ngaˇ . '
42016003	Myawˬ jeˬ hmˬ-eu k'oeˇ g'aˬ yawˬ haˇ yawˬ ha ehˇ-eu , ' Ngaˇ aˬ joˆ-ehˇ jahˇ paˬ maˬ siˬ miˇ-a . Ngaˬ-euˬ baw leˬ ngaˬ-ahˇ aˬ yaw˰-euˬ myawˬjeˬ hmˬ-eu g'aˬ maˬ paˇ bi geu˰ la˰-eu ngaˇ . Ngaˇ-aˬ , aˬ cawˬ lo˰-ehˇ miˇ tsaˬ-ahˇ duˬ duˬ-ehˇ k'aw˰ maˬ mˇ dzaˬ coeˇ nya . Aˬ cawˬ-ahˇ shaˇ dzaˬ shaˇ dawˇ-iˇ-eu k'aw˰ , sha˰ dawˇ miˇ-a .
42016004	Nymˬ-mˇ ngaˇ heu lo˰-ehˇ noeˬ tsehˆ ma . Myawˬ jeˬ hmˬ-eu gaˇ heu hmˬ maˬ ya mˇ-ehˇ pyeu˰-iˇ k'aw˰ , aˬ cawˬ ngaˬ-ahˇ iˇ kahˇ-ahˇ ha ahˇ nehˬ la˰ ni ngaˇ jahˇ ma . '
42016005	K'oeˇ naˇ , aˬ yaw˰-euˬ baw leˬ-ahˇ dziˇ dzoˆ k'aˇ daˆ-eu baw leˬ tiˬ g'aˬ saˇ-iˬ tiˬ g'aˬ-ahˇ aˬ yaw˰ kuˇ-euˬ meh . Yaw beh g'aˬ-ahˇ aˬ yaw˰ ehˇ nehˬ-eu , ' Nawˇ ngaˬ-euˬ baw leˬ-ahˇ dziˇ dzoˆ aˇ myaˆ ni daˆ te . '
42016006	K'oeˇ g'aˬ ehˇ-eu , ' Tsiˇ tiˬ yaˇ keuˆ daˆ-eu ma . ' Aˬ yaw˰ ehˇ-eu , ' Hehˬ . Nawˬ-euˬ jaˇ laˇ sahˬ bo˰ yuˇ-awˇ , yaw kawˇ-ehˇ nuiˇ-awˇ ngaˬ tseˇ keuˆ teh˰-ehˇ bo˰ ahˇ taˬ-awˬ . '
42016007	K'oeˇ naˇ , yawˬ g'aˬ yawˬ-ahˇ aˬ yaw˰ ehˇ nehˬ-eu , ' Nawˇ dziˇ dzoˆ aˇ myaˆ ni daˆ te . ' K'oeˇ g'aˬ ehˇ-eu , ' Cehˇ tiˬ heˇ zeuˇ daˆ-eu ma . ' Aˬ yaw˰ ehˇ nehˬ-eu , ' Hehˬ . Nawˬ-euˬ jaˇ laˇ sahˬ bo˰ yuˇ-awˇ , yeh˰ yaˇ zeuˇ teh˰-ehˇ bo˰ ahˇ taˬ-awˬ . '
42016008	Maˬ sui maˬ dawˇ-eu myawˬ jeˬ hmˬ-eu tsawˇ haˬ k'oeˇ g'aˬ k'oeˇ lo˰-ehˇ yaw gahˇ zmˬ gaˇ , baw leˬ g'aˬ ja ceuˬ nehˬ-euˬ meh . Miˇ tsaˬ shiˬ shaˬ jiˇ-ahˇ gaˬ-eu tsawˇ haˬ deuˬ-aˬ , yaw sheh˰ zaˬ deuˬ naˆ maˬ tseˇ yaw gahˇ zmˬ nya dzehˬ-eu meh .
42016009	" Ngaˇ naw ma˰-ahˇ ehˇ nehˬ nyaˇ . Miˇ tsaˬ pyuˇ shuiˇ myawˬ gahˬ-ahˇ g'oe-awˇ , aˬ cawˬ-ahˇ cawˬ cawˬ ta˰-awˬ . K'oeˇ lo˰-ehˇ jahˇ naˇ , pyuˇ shuiˇ myawˬ gahˬ k'oeˇ deuˬ byoˆ-iˇ jiˇ ngeh , mˬ maˬ maˬ byaˆ zaˇ ziˇ zi˰-eu jawˇ duˬ la˰ k'oeˇ , naw ma˰-ahˇ ha geu˰ nehˬ la˰ teh˰-a .
42016010	Gaˇ yaw nyiˇ la˰ k'oeˇ saˇ jaˇ zi˰-eu tsawˇ haˬ-aˬ , gaˇ yaw huiˬ la˰ k'oeˇ k'aw˰ saˇ jaˇ zi˰ teh˰-a . Gaˇ yaw nyiˇ la˰ k'oeˇ maˬ sui maˬ dawˇ-eu tsawˇ haˬ-aˬ , gaˇ yaw huiˬ la˰ k'oeˇ k'aw˰ maˬ sui maˬ dawˇ-aˇ .
42016011	Miˇ tsaˬ pyuˇ shuiˇ myawˬ gahˬ-ahˇ naw ma˰ tuˆ tehˬ ngeh , saˇ jaˇ maˬ zi˰ naˇ , maˇ maˇ ni g'eh-eu pyuˇ shuiˇ myawˬ gahˬ-ahˇ bi tuˆ tehˬ-eu g'aˇ duˬ naw ma˰-ahˇ aˬ suˇ g'aˬ jah coeˇ nmˇ .
42016012	Naw ma˰ aˬ cawˬ-euˬ myawˬ gahˬ-ahˇ saˇ jaˇ maˬ zi˰ naˇ , naw maˬ-ahˇ o˰-eu myawˬ gahˬ aˬ suˇ g'aˬ a nehˬ la˰ peuˬ nmˇ .
42016013	" Tsawˇ haˬ tiˬ g'aˬ-iˬ baw leˬ nyiˬ g'aˬ-euˬ zaˬ k'aˆ maˬ geu˰ nya-a . Tiˬ g'aˬ-ahˇ bye naˇ , tiˬ g'aˬ-ahˇ gaˬ teh˰-a . Tiˬ g'aˬ-ahˇ yaw zeu baw naˇ , tiˬ g'aˬ-ahˇ yaw zeu maˬ baw-aˇ . Naw ma˰ , Miˬyehˇ-euˬ zaˬ k'aˆ hawˇ-eu pyuˇ shuiˇ myawˬ gahˬ-euˬ zaˬ k'aˆ , nyiˬ jeˬ lu˰ tiˬ kawˆ lo˰-ehˇ maˬ geu˰ nya-a . "
42016014	Paˬliˬsehˇ deuˬ-aˬ , pyuˇ shuiˇ-ahˇ gaˬ-eu tsawˇ haˬ pyeu˰-eu miˇ neh , Yeˬsuˇ k'oeˇ lo˰-ehˇ ehˇ-eu ya gaˬ ngeh , Yeˬsuˇ-ahˇ naˬ g'a naˬ g'a-ehˇ uiˇ-eu meh .
42016015	Yeˬsuˇ aˬ yaw˰ ma˰-ahˇ ehˇ nehˬ-eu , " Naw ma˰-aˬ , tsawˇ haˬ zaˬ-euˬ mehˬ shi yaw tsaˬ yaw dawˇ jahˇ geu˰-eu meh . Ehˇ k'aw˰ , naw ma˰-euˬ nui ma-ahˇ Miˬyehˇ siˬ nya meh . Aˬ jeˬ miˇ neh ehˇ naˇ , tsawˇ haˬ zaˬ neh ciˬ poeˬ-euˬ jeˬ-ahˇ Miˬyehˇ nui daˆ daˆ-eu meh .
42016016	Zahˇ dawˬ k'o˰ dawˬ hawˇ-eu Miˬyehˇ g'aˇ duˬ ngehˬ dah-eu deuˬ-euˬ sahˬ bo˰ la˰ k'oeˇ bo˰ taˬ-euˬ deuˬ-aˬ , Iˇ cu˰ shawˇ-eu Yoˇhaˬ maˬ doˆ le mi naˆ-ehˇ keuˆ ni-euˬ g'aˇ duˬ meh . Yoˇhaˬ-euˬ ziˇ-ahˇ neh dahˬ beh-awˇ Miˬyehˇ Miˇk'ahˬ gaˇ kawˆ Laˬ k'aˬ cehˇ-eu Guiˬ lahˬ dawˬ mehˬ-awˇ , tsawˇ haˬ yawˬ g'aˬ na lu˰ tahˬ ceh ceh-awˇ k'oeˇ gaˇ uˇ leˇ-eu leh jeh lu˰ meh .
42016017	Ehˇ k'aw˰ , mˬ hawˇ-eu miˇ byoˆ-iˇ jiˇ k'aw˰ , Zahˇ dawˬ k'o˰ dawˬ la˰ k'oeˇ bo˰ taˬ-euˬ aˇ bo˰ bo˰ zaˬ tiˬ bo˰ teh˰-ehˇ k'aw˰ byoˆ-iˇ-eu maˬ awˬ-a .
42016018	" Yawˬ ha-euˬ miˬ zaˬ k'o˰-awˇ , yawˬ g'aˬ yawˬ sheuˬ paˇ-eu tsawˇ haˬ aˬ geu g'aˬ maˬ kaˬ , yawˬ ha-euˬ miˬ zaˬ-ahˇ bahˬ-eu meh . Aˬ cawˬ-euˬ miˬ k'o˰-ahˇ sheuˬ-eu tsawˇ haˬ k'aw˰ , aˬ cawˬ-euˬ miˬ zaˬ-ahˇ bahˬ-eu meh .
42016019	" Smˇ muiˬ smˇ baw tiˬ g'aˬ jawˇ-eu meh . Aˬ yaw˰-aˬ , aˇ poeˬ k'aˆ dui dui-eu mehˬ tsoeˬ yaw pyuˇ yaw neˇ dm-awˇ , yawˬ nah na lu˰ dzaˬ-awˇ dawˇ-awˇ byawˬ g'a lu˰-eu meh .
42016020	Aˬ yaw˰-euˬ kmˇ cehˇ laˇ g'oˆ dawˬ peh , Laˬzaˬluˇ lehˇ myahˇ-euˬ g'awˇ mawˇ mawˇ lah-ehˇ maˇ naˇ naˇ-eu iˇ shaˬ iˇ taw tiˬ g'aˬ ba˰ taˬ laˇ-awˇ bi ga-euˬ meh .
42016021	Smˇ muiˬ smˇ baw k'oeˇ g'aˬ-euˬ hawˬ jeh-ahˇ neh ga ka le-euˬ dzaˬ ngehˬ dawˇ dzeh ya dzaˬ gaˇ aˬ yaw˰ noeˬ tmˬ-eu meh . Aˬ kuiˬ laˇ laˇ-ehˇ aˬ yaw˰-euˬ maˇ naˇ-ahˇ myeu˰-eu meh .
42016022	" Iˇ shaˬ iˇ taw k'oeˇ g'aˬ shiˇ-awˇ , mˬ taˆ g'aˬ k'ehˇ deuˬ neh Aˬbyaˬhaˬ-euˬ bawˇ k'ahˇ-ahˇ ciˬ keuˆ ha nehˬ leˇ-euˬ meh . Smˇ muiˬ smˇ baw k'oeˇ g'aˬ k'aw˰ shiˇ-awˇ , ba˰ pahˬ-iˇ-euˬ meh .
42016023	Shiˇ-eu miˇ k'ahˬ la˰ k'oeˇ k'ehˬ-eu k'aˆ-eu jeˬ-ahˇ aˬ yaw˰ ya daˬ-awˇ , naˇ dui gawˇ dui dui-eu la˰ k'oeˇ g'awˇ leuˇ haw le˰ ngeh , gaˇ mahˇ kaˬ gaˇ Aˬbyaˬhaˬ-ahˇ haw mawˇ-awˇ , Aˬbyaˬhaˬ-euˬ bawˇ k'ahˇ-ahˇ Laˬzaˬluˇ nuiˇ lu˰ gaˇ ya mawˇ-euˬ meh .
42016024	K'oeˇ ngeh , aˬ yaw˰ guˇ-awˇ ehˇ-eu , ' Aˬ da Aˬbyaˬhaˬ-oˇ , ngaˬ-ahˇ g'awˬ shaˬ gaˬ nehˬ la˰-awˬ . Laˬzaˬluˇ-euˬ la˰ noeˇ iˇ cu˰-ahˇ bi cawˬ duiˆ-awˇ , ngaˬ-euˬ mehˬ laˇ co˰-iˇ ni tiˬ poˆ bi dzaˆ aˬ le sheˇ . Miˬ dzaˬ lahˇdui dui-eu miˇ neh tiˬ paw˰-iˬ maˬ daˬ coeˇ nya . '
42016025	Ehˇ k'aw˰ , Aˬbyaˬhaˬ ehˇ-eu , ' Aˬ li-oˇ , miˇ tsaˬ k'oeˇ taˆ deh˰ ngeh , nawˇ yaw nuiˬ jeˬ-ahˇ za-awˇ , Laˬzaˬluˇ maˬ muiˬ-eu jeˬ zaˬ-euˬ gaˇ noeˬ mawˇ-awˬ . Ehˇ k'aw˰ , nymˬ-mˇ poˆ jawˇ-aˬ , Laˬzaˬluˇ heu gaˇ saˇ lehˆ ni ya jawˇ lu˰-awˇ , nawˇ ya daˬ dui dui lu˰ meh .
42016026	K'oeˇ uˬ ta˰ , nga ma˰ jawˇ gaˇ neh naw ma˰ jawˇ gaˇ maˬ iˇ maˬ laˇ taw˰ nya ni , na˰ dui dui-eu kuˬ kaˬ kaˬ ma bi jaˆ tsoeˬ taˬ-euˬ meh . '
42016027	Smˇ muiˬ smˇ baw k'oeˇ g'aˬ ehˇ-eu , ' Aˬ da-oˇ , ngaˇ nawˬ-ahˇ heu lo˰-ehˇ shaˇ ma . Laˬzaˬluˇ-ahˇ ngaˬ da-euˬ nymˇ-ahˇ tiˬ poˆ bi iˇ sheˇ .
42016028	Ngaˬ-euˬ mehˇ nmˇ ngaˬ g'aˬ jawˇ-eu ma . K'ehˬ-eu k'aˆ-eu jeˬ-ahˇ ya daˬ dui dui-eu jawˇ duˬ heu tsahˇ-ahˇ , aˬ ha mehˇ nmˇ maˬ ya laˇ keuˆ ni yahˇ-eu g'aˇ duˬ tiˬ poˆ bi ehˇ gaˬ-iˇ sheˇ . '
42016029	" Aˬbyaˬhaˬ ehˇ-eu , ' Moˇseˬ hawˇ-eu Miˬyehˇ g'aˇ duˬ ngehˬ dah-eu deuˬ jawˇ meh . Aˬ yaw˰ ma˰-euˬ ehˇ dawˬ-ahˇ aˬ ha mehˇ nmˇ naˇ haˬ lu˰-uˇ . '
42016030	Smˇ muiˬ smˇ baw k'oeˇ g'aˬ ehˇ-eu , ' Aˬ da Aˬbyaˬhaˬ-oˇ , k'oeˇ lo˰-ehˇ teh˰-ehˇ k'aw˰ maˬ ngeuˇ-a siˬ . Shiˇ-euˬ tsawˇ haˬ tiˬ g'aˬ paˇ g'o˰ poˆ-iˇ-awˇ ehˇ nehˬ-iˇ naˇ , aˬ ha mehˇ nmˇ iˬ baˇ noeˬ poˆ teh˰-a . '
42016031	Ehˇ k'aw˰ , Aˬbyaˬhaˬ ehˇ-eu , ' Moˇseˬ hawˇ-eu Miˬyehˇ g'aˇ duˬ ngehˬ da-eu deuˬ-euˬ dawˬ-ahˇ aˬ yaw˰ ma˰ maˬ naˇ haˬ naˇ , shiˇ-euˬ tsawˇ haˬ g'o˰ deh˰ laˇ-awˇ ehˇ nehˬ-iˇ k'aw˰ , aˬ yaw˰ ma˰ maˬ jah-aˇ . " '
42017001	Yeˬsuˇ aˬyaw˰-euˬ zaˬ lahˇ deuˬ-ahˇ heu lo˰-ehˇ ehˇ nehˬ-euˬ meh . " Aˬ cawˬ iˬ baˇ mˇ ni muˇ juˇ juˇ-eu jeˬ keuˆ le-eu yaw duˬ baw meh . Ehˇ k'aw˰ , aˬ cawˬ iˬ baˇ mˇ ni jahˇ-eu g'aˬ ya noeˬ shaˬ dui dui teh˰-a .
42017002	Tsawˇ haˬ k'oeˇ g'aˬ neh zaˬ yaw nyiˇ heu deuˬ la˰ k'oeˇ tiˬ g'aˬ na-ahˇ iˬ baˇ mˇ ni bi jahˇ-eu naˆ maˬ tseˇ , tsawˇ haˬ k'oeˇ g'aˬ-euˬ kawˬ lahˇ-ahˇ lo lehˬ pa˰ taw˰-awˇ , iˬ ma laˆ shaˆ-ahˇ biˬ pu˰ nehˬ naˇ , aˬ yaw˰ g'aˇ duˬ muiˬ dzehˬ teh˰-a .
42017003	Naw ma˰ yahˇ-awˇ deh˰-awˬ . " Nawˬ-euˬ mehˇ nmˇ nawˬ-ahˇ mˇ lehˬ naˇ , yaw k'aˆ k'aˆ-ehˇ mehˬ nehˬ-awˬ . Aˬ yaw˰ iˬ baˇ noeˬ poˆ naˇ , aˬ yaw˰-ahˇ iˬ baˇ pyehˬ nehˬ-awˬ .
42017004	Tiˬ nah la˰ k'oeˇ teh˰-ehˇ shi˰ poˆ keuˆ ni aˬ yaw˰ nawˬ-ahˇ mˇ lehˬ-awˇ , shi˰ poˆ lu˰ nawˇ jawˇ gaˇ laˇ-awˇ , ' Ngaˇ iˬ baˇ noeˬ poˆ-euˬ ma ' lehˇ ehˇ laˇ naˇ , shi˰ poˆ lu˰ nawˇ iˬ baˇ ya pyehˬ nehˬ meh . "
42017005	" Nga ma˰ jah-eu jeˬ bi myaˬ laˇ nehˬ la˰ " lehˇ , g'aˬ k'ehˇ deuˬ Sahˬpaˬ Yeˬsuˇ-ahˇ shaˇ-eu meh .
42017006	Sahˬpaˬ Yeˬsuˇ ehˇ-eu , " Naw ma˰ jah-eu jeˬ g'awˬ pa˰ aˇ nuiˆ hui ni ahˇ naˇ , boeˬ dzaˇ aˇ bawˇ heu bawˇ-ahˇ , ' Nawˬ-euˬ duˬ ciˇ dawˬ tawˆ lu˰ g'awˇ doˆ g'eh-awˇ , iˬ ma laˆ shaˆ-ahˇ deh˰-iˇ-awˬ ' lehˇ ehˇ nehˬ ngeh , boeˬ dzaˇ heu bawˇ naw ma˰-euˬ dawˬ naˇ haˬ teh˰-a .
42017007	" Naw ma˰ la˰ k'oeˇ , yawˬ ha-euˬ zaˬ k'aˆ deh ma tsehˬ-iˇ-euˬ , maˬ ngeuˇ naˇ yawˇ bo-iˇ-euˬ g'o˰ uˇ laˇ ngeh , ' Tiˬ poˆ teh˰-ehˇ hawˬ jawˬ ga jawˬ laˇ-awˬ ' lehˇ ehˇ nehˬ-eu tsawˇ haˬ jawˇ meh loˇ .
42017008	' Ngaˇ ci˰ hawˬ dzaˬ-eu g'aˇ duˬ hawˬ mˇ dzaˇ sa˰ g'eh-awˇ , hawˬ jeh shaˇ dahˇ-awˇ ngaˇ dzaˬ g'aˬ dawˇ g'aˬ ngeh keuˆ ni jo˰ pa˰ pa˰-awˇ hawˬ jeh-ahˇ lo˰ g'aˬ miˇ tsa , nawˇ dzaˬ lawˬ dawˇ lawˬ ' lehˇ maˬ ehˇ nehˬ-aˇ loˇ .
42017009	K'aˇ k'ehˇ-euˬ jeˬ mˇ nehˬ la˰-eu baˬ da neh , yawˬ ha-euˬ zaˬ k'aˆ-ahˇ guiˬ lahˬ huiˬ miˇ-a lehˇ noeˬ-eu tsawˇ haˬ jawˇ meh loˇ .
42017010	K'oeˇ lo˰-ehˇ duˇ ni , naw ma˰ k'aw˰ , naw ma˰-ahˇ k'aˇ k'ehˇ-euˬ jeˬ mˇ g'aˬ jiˇ ngeh , ' Nga ma˰-aˬ , maˬ poeˬ maˬ lawˬ-eu zaˬ k'aˆ teh˰ ma . Nga ma˰-ahˇ daˇ-eu gaˇ-ahˇ nga ma˰ mˇ jiˇ-euˬ teh˰ ma ' lehˇ ehˇ-awˬ . "
42017011	Yeˬsuˇ Yeˬluˇsaˬlehˬ meuˬ-ahˇ le ngeh , Saˬmaˬliˆ miˇ k'ahˬ hawˇ-eu Gaˬliˬlehˇ miˇ k'ahˬ-euˬ miˇ kaˬ caw caw-ehˇ le-euˬ meh .
42017012	Aˬ yaw˰ pu tiˬ pu-ahˇ uˇ leˇ lu˰ ngeh , ui cuiˆ gaˇ mahˇ kaˬ gaˇ yaw˰ lu˰-eu coiˬ doi tseˇ g'aˬ-ahˇ tahˬ puˬ-euˬ meh .
42017013	Aˬ yaw˰ ma˰ yaw k'aˆ-ehˇ guˇ-awˇ ehˇ-eu , " Yeˬsuˇ-oˇ , Sahˬpaˬ-oˇ , nga ma˰-ahˇ g'awˬ shaˬ gaˬ nehˬ la˰-awˬ . "
42017014	Yeˬsuˇ aˬ yaw˰ ma˰-ahˇ haw mawˇ-awˇ ehˇ nehˬ-eu , " Piˇ ma deuˬ jawˇ gaˇ iˇ-awˇ , naw ma˰-euˬ g'awˇ mawˇ bi pyehˆ tseˇ haw-iˇ-awˬ . " Aˬ yaw˰ ma˰ gaˇ pehˇ iˇ lu˰ ngeh , muiˬ laˇ shawˇ laˇ-euˬ meh .
42017015	Aˬ yaw˰ ma˰ la˰ k'oeˇ tiˬ g'aˬ-aˬ , yawˬ ha-euˬ naˇ gawˇ taˬ leˇ-euˬ gaˇ ya mawˇ ngeh , yaw k'aˆ-ehˇ guˇ guˇ-ehˇ Miˬyehˇ-ahˇ ja ceuˬ-eu la˰ k'oeˇ , naˇ k'ah paw paˇ g'o˰ k'o˰ laˇ-euˬ meh .
42017016	Yeˬsuˇ-euˬ aˬ kuiˇ dawˬ peh miˇ tsa awˆ byaˆ-awˇ , Yeˬsuˇ-ahˇ guiˬ lahˬ huiˬ-eu dawˬ ngehˬ-euˬ meh . Aˬ yaw˰-aˬ , Saˬmaˬliˆ tsawˇ haˬ meh .
42017017	Yeˬsuˇ ehˇ-eu , " Muiˬ laˇ shawˇ laˇ-euˬ dawˬ tawˆ lu˰ tseˇ g'aˬ maˬ ngeuˇ-a loˇ . G'oeˬ g'aˬ aˬ gaˇ iˇ taˬ .
42017018	Aˬ cawˬ tsawˇ jeuˬ heu g'aˬ maˬ ngeuˇ naˇ , g'o˰ dmˇ dzeh laˇ-awˇ , Miˬyehˇ-euˬ guiˬ lahˬ-ahˇ ja ceuˬ-eu maˬ siˬ nya ta loˇ . "
42017019	K'oeˇ naˇ , tsawˇ haˬ k'oeˇ g'aˬ-ahˇ Yeˬsuˇ ehˇ nehˬ-eu , " Tuˇ-awˇ g'o˰-iˇ-awˬ . Nawˇ jah-eu jeˬ nawˬ-ahˇ bi taˬ leˇ-euˬ meh . "
42017020	Miˬyehˇ Miˇk'ahˬ aˬ myah keuˆ le-eu gaˇ kawˆ Paˬliˬsehˇ deuˬ Yeˬsuˇ-ahˇ naˇ haˬ ngeh , Yeˬsuˇ heu lo˰-ehˇ ehˇ k'o˰ nehˬ-euˬ meh . " Miˬyehˇ Miˇk'ahˬ-aˬ , tsawˇ haˬ zaˬ-ahˇ mawˇ laˇ mawˇ laˇ-ehˇ keuˆ le-eu jeˬ maˬ ngeuˇ-a .
42017021	' Haw-awˬ . Heu gaˇ keuˆ le-euˬ ngaˇ . K'oeˇ gaˇ keuˆ le-euˬ ngaˇ ' lehˇ , tiˬ g'aˬ-iˬ maˬ ehˇ-aˇ . Aˬ jeˬ miˇ neh ehˇ naˇ , Miˬyehˇ Miˇk'ahˬ-aˬ , naw ma˰-euˬ la˰ k'oeˇ jaˆ-eu meh . "
42017022	K'oeˇ naˇ , zaˬ lahˇ deuˬ-ahˇ aˬ yaw˰ heu lo˰-ehˇ ehˇ nehˬ-euˬ meh . " Naw ma˰ Tsawˇhaˬ-euˬ Zaˬmaˇ-euˬ aˇ nah-ahˇ mawˇ maw˰-eu aˇ yamˬ keuˆ le teh˰-a . Ehˇ k'aw˰ , maˬ ya mawˇ-aˇ .
42017023	' K'oeˇ gaˇ haw leˇ-awˬ , heu gaˇ haw le-awˬ ' lehˇ , aˬ cawˬ ehˇ gaˇ naw ma˰ taˬ caw teh .
42017024	Aˬ jeˬ miˇ neh ehˇ naˇ , mˬ myaw˰ myaw˰ laˇ ngeh , mˬ-euˬ k'oeˇ dzeˇ heu dzeˇ doˆ ni bya-iˇ-eu lo˰-ehˇ , Tsawˇhaˬ-euˬ Zaˬmaˇ-aˬ , aˬ yaw˰-euˬ aˇ nah keuˆ le ngeh , k'oeˇ lo˰-ehˇ g'eh teh˰-a .
42017025	Ehˇ k'aw˰ , yaw beh maˇ diˇ-aˬ , k'ehˬ-eu k'aˆ-eu g'awˬ mya jeˬ-ahˇ aˬ yaw˰ ya daˬ-awˇ , heu ziˇ-euˬ tsawˇ haˬ deuˬ aˬ yaw˰-ahˇ byehˇ dzeh teh˰-a .
42017026	Noˇaˬ-euˬ ziˇ-ahˇ keuˆ le-euˬ jeˬ , Tsawˇhaˬ-euˬ Zaˬmaˇ-euˬ aˇ nah-ahˇ paˇ keuˆ le teh˰-a .
42017027	Noˇaˬ saˇ baoˬ la˰ k'oeˇ uˇ leˇ-awˇ , aˬ yaw˰ ma˰-ahˇ iˇ cu˰ dahˬ pymˬ seh˰ jiˇ-euˬ aˇ nah k'oeˇ nah-ahˇ keuˆ ni , aˬ yaw˰ ma˰ dzaˬ-awˇ dawˇ-awˇ , miˬ zaˬ laˬ smˇ miˇ iˇ-eu maˬ tsehˆ leˇ-a .
42017028	K'oeˇ lo˰-ehˇ duˇ ni , Lawˇtaˬ-euˬ ziˇ-ahˇ keuˆ le-euˬ jeˬ k'aw˰ , aˇ nah k'oeˇ nah-ahˇ tiˬ poˆ paˇ keuˆ le teh˰-a . Aˬ yaw˰ ma˰ dzaˬ-eu dawˇ-eu , ahˬ la˰ zeuˇ la˰ mˇ-eu , ka dzaˬ ka dawˇ-eu , nymˇ tsoˆ jiˇ shaˇ-eu , heu deuˬ-ahˇ maˬ naˬ leˇ ni mˇ lu˰-eu meh .
42017029	Ehˇ k'aw˰ , Sawˇdoˬ meuˬ-ahˇ neh Lawˇtaˬ jiˆ doˆ-iˇ ngeh nah , mˬ-ahˇ neh miˬ dzaˬ hawˇ-eu miˬ dzaˇ dzaˇ shuiˇ uˬ yehˇ yehˇ-eu lo˰-ehˇ ga le-awˇ , aˬ yaw˰ ma˰ dawˬ tawˆ lu˰ shiˇ jiˇ-euˬ meh .
42017030	Tsawˇhaˬ-euˬ Zaˬmaˇ doˆ le ngeh nah , k'oeˇ lo˰-ehˇ pyeu˰ laˇ teh˰-a .
42017031	Aˇ nah k'oeˇ nah keuˆ le ngeh , nymˇ mˬ-ahˇ daˆ lu˰-eu tsawˇ haˬ-ahˇ , aˬ yaw˰-euˬ myawˬ laˬ doˆ laˬ-iˇ-eu lehˇ iˇ kahˇ la˰ k'oeˇ taˬ bi za˰ uˇ-iˇ . K'oeˇ lo˰-ehˇ duˇ ni , yaˇ ngeh jawˇ-eu tsawˇ haˬ deuˬ-ahˇ k'aw˰ , iˇ kahˇ-ahˇ taˬ bi g'o˰ laˇ .
42017032	Lawˇtaˬ-euˬ miˬ zaˬ-euˬ gaˇ kawˆ noeˬ mawˇ-awˬ .
42017033	Yawˬ ha-euˬ sa˰ laˇ deh˰-eu jeˬ za nya ni k'aˇ leh jeh-eu tsawˇ haˬ aˬ geu g'aˬ maˬ kaˬ , sa˰ laˇ deh˰-eu jeˬ smˬ-iˇ teh˰-a . Ehˇ k'aw˰ , yawˬ ha-euˬ sa˰ laˇ deh˰-eu jeˬ smˬ-euˬ tsawˇ haˬ-aˬ , sa˰ laˇ deh˰-eu jeˬ za teh˰-a .
42017034	Ngaˇ naw ma˰-ahˇ ehˇ nehˬ nyaˇ . K'oeˇ ngeh miˇ keuˆ le ngeh , yu˰ zaˇ tiˬ gaˇ ta˰-awˇ yu˰ lu˰-eu tsawˇ haˬ nyiˬ g'aˬ-ahˇ , tiˬ g'aˬ-ahˇ sheuˬ g'eh-awˇ , tiˬ g'aˬ-ahˇ bi jawˇ ya˰ teh˰-a .
42017035	Zaˬ miˬ zaˬ nyiˬ g'aˬ tiˬ kawˆ lo˰-ehˇ cehˇ tahˬ tahˬ lu˰ gaˇ , tiˬ g'aˬ-ahˇ sheuˬ g'eh-awˇ , tiˬ g'aˬ-ahˇ bi jawˇ ya˰ teh˰-a . "
42017037	Zaˬ lahˇ deuˬ Yeˬsuˇ-ahˇ naˇ haˬ-eu , " Sahˬpaˬ-oˇ , k'oeˇ lo˰-ehˇ aˬ geu gaˇ pyeu˰ laˇ ta . " Yeˬsuˇ ehˇ-eu , " Shiˇ taˬ-euˬ g'awˇ mawˇ k'aˇ ga gaˇ , jeˬ shiˇ k'aˬ dzeˇ uiˬ teh˰-a . "
42018001	Zaˬ lahˇ deuˬ aˬ myah lu˰ guiˬ lahˬ shaˇ-awˇ , tiˬ jawˇ-iˬ nui ma maˬ ya cawˆ-eu g'aˇ duˬ , Yeˬsuˇ yaw jeˬ ma jeˬ ja-awˇ , mehˬ nehˬ tsoˆ nehˬ-euˬ meh .
42018002	" Meuˬ tiˬ meuˬ la˰ k'oeˇ , Miˬyehˇ-ahˇ maˬ guˆ-ehˇ , tsawˇ haˬ-ahˇ k'aw˰ yaw zeu maˬ baw-eu yaˇ k'aˬ daˇ-eu tsawˇ haˬ tiˬ g'aˬ jawˇ-eu meh .
42018003	Meuˬ k'oeˇ meuˬ la˰ k'oeˇ , miˬ coeˬ miˬ ma tiˬ g'aˬ jawˇ-eu meh . Miˬ coeˬ miˬ ma k'oeˇ g'aˬ yaˇ k'aˬ daˇ-eu g'aˬ jawˇ gaˇ tiˬ k'ehˬ maˬ taˬ ni laˇ laˇ-ehˇ , ' Ngaˬ-ahˇ g'awˬ shaˬ gaˬ-awˇ , ngaˬ nehˬ-ehˇ yaˇ k'aˬ ja lu˰-eu g'aˬ-ahˇ yaˇ k'aˬ daˇ nehˬ la˰ sheˇ ' lehˇ shaˇ-eu meh .
42018004	Yaˇ k'aˬ daˇ-eu tsawˇ haˬ k'oeˇ g'aˬ yaˇ k'aˬ maˬ daˇ nehˬ ni tiˬ k'ehˬ jawˇ-euˬ meh . Ehˇ k'aw˰ , aˇ saˬ saˬ laˇ ngeh , aˬ yawˇ yaw˰ heu lo˰-ehˇ ehˇ-eu meh . ' Ngaˇ Miˬyehˇ-ahˇ maˬ guˆ-ehˇ , tsawˇ haˬ-ahˇ yaw zeu maˬ baw k'aw˰ ,
42018005	aˬ yaw˰ ngaˇ jawˇ gaˇ laˇ laˇ-ehˇ bahˬ g'a-eu miˇneh , aˬ yaw˰-euˬ gaˇ kawˆ daˇ tsehˆ nehˬ shaw-iˬ ma . Maˬ ngeuˇ naˇ , aˬ yaw˰ laˇ laˇ-ehˇ bahˬ g'a-eu miˇ neh teh˰-ehˇ k'aw˰ , maˬ paˇ deh˰-iˇ-eu miˇ-a . " '
42018006	Sahˬpaˬ Yeˬsuˇ ehˇ-eu , " Maˬ sui maˬ dawˇ-eu yaˇ k'aˬ daˇ-eu tsawˇ haˬ k'oeˇ g'aˬ ehˇ-eu gaˬ maˬ loˇ .
42018007	Toˆ-ehˇ ngeuˇ naˇ , uˬ ci˰ nah g'ahˇ maˬ ehˇ caw ba nehˬ la˰ lehˇ shaˇ lu˰-eu , Miˬyehˇ neh tseˇ doˆ-euˬ tsawˇ haˬ deuˬ-euˬ g'aˇ duˬ , Miˬyehˇ yaˇ k'aˬ maˬ daˇ nehˬ-aˇ loˇ . Aˬ yaw˰ nyi naˬ nyi naˬ-ehˇ jawˇ teh˰-a loˇ .
42018008	Aˬ yaw˰ ma˰-euˬ g'aˇ duˬ aˬ yaw˰ yaw kawˇ-ehˇ yaˇ k'aˬ daˇ teh˰-a lehˇ , naw ma˰-ahˇ ngaˇ ehˇ-eu ma . Ehˇ k'aw˰ , Tsawˇhaˬ-euˬ Zaˬmaˇ za˰ le ngeh , miˇ tsaˬ k'oeˇ taˆ jah-eu jeˬ jaˆ lu˰ gaˇ ya mawˇ teh˰-a loˇ . "
42018009	Yawˬ haˇ yawˬ ha yaw tsaˬ yaw dawˇ ma lehˇ sawˇ-awˇ , aˬ cawˬ-ahˇ taˬ nyiˇ-eu tsawˇ haˬ deuˬ-ahˇ , Yeˬsuˇ yaw jeˬ ma jeˬ heu hmˬ ja mehˬ nehˬ-euˬ meh .
42018010	" Tiˬ poˆ-aˬ , tsawˇ haˬ nyiˬ g'aˬ Uˬ duˬ tahˬ nymˇ nymˇ ma-ahˇ daˆ leˇ-awˇ , guiˬ lahˬ shaˇ leˇ-euˬ meh . Tiˬ g'aˬ-aˬ , Paˬliˬsehˇ meh . Tiˬ g'aˬ-aˬ , kawˬ ta˰-eu tsawˇ haˬ meh .
42018011	" Paˬliˬsehˇ k'oeˇ g'aˬ tiˬ paw yaw˰-awˇ , ' Miˬyehˇ-oˇ , ngaˇ-aˬ , aˬ cawˬ-ahˇ maˬ duˇ-eu miˇ neh nawˬ-euˬ guiˬ lahˬ-ahˇ ja ceuˬ-eu ma . Aˬ cawˬ lo˰-ehˇ k'oeˬ dzaˬ k'aˆ dzaˬ-eu , maˬ sui maˬ dawˇ-eu , aˬ cawˬ miˬ zaˬ-ahˇ bahˬ-eu heu deuˬ ngaˇ maˬ mˇ . K'oeˇ uˬ ta˰ , k'oeˇ gaˇ yaw˰ lu˰-eu kawˬ ta˰-eu tsawˇ haˬ heu g'aˬ-ahˇ ngaˇ maˬ duˇ-eu miˇ neh , nawˬ-euˬ guiˬ lahˬ-ahˇ ja ceuˬ-eu ma .
42018012	Ngaˇ-aˬ , tiˬ jaw la˰ k'oeˇ nyiˬ nah maˬ dzaˬ-eu zahˇ tawˬ lu˰-awˇ , ngaˇ k'aˇ za-euˬ yawˬ jeˬ na lu˰ la˰ k'oeˇ , tseˇ bymˇ tiˬ bymˇ nawˬ-ahˇ damˬ lu˰ ma ' lehˇ shaˇ-euˬ meh .
42018013	Ehˇ k'aw˰ , kawˬ ta˰-eu tsawˇ haˬ k'oeˇ g'aˬ-aˬ , ui cuiˆ yaw taw yaw˰-awˇ , myaˆ pyawˬ mˬ paw maˬ ciˬ diˇ peuˬ ni , noeˬ shaˬ dui dui-eu miˇ neh k'ahˬ-ahˇ teˇ teˇ-ehˇ , ' Miˬyehˇ-oˇ , ngaˇ iˬ baˇ zaˬ ma . G'awˬ shaˬ gaˬ nehˬ la˰-awˬ ' lehˇ shaˇ-euˬ meh .
42018014	Ngaˇ naw ma˰-ahˇ ehˇ nehˬ nyaˇ . Kawˬ ta˰-eu tsawˇ haˬ k'oeˇ g'aˬ g'o˰ ka-iˇ ngeh , Paˬliˬsehˇ k'oeˇ g'aˬ naˆ maˬ tseˇ Miˬyehˇ mehˬ shi guiˬ lahˬ za dzehˬ-awˇ , tsaˬ dzehˬ dawˇ dzehˬ-eu tsawˇ haˬ pyeu˰ laˇ-euˬ meh . Aˬ jeˬ miˇ neh ehˇ naˇ , yawˬ haˇ yawˬ ha taˬ huiˬ-eu tsawˇ haˬ-aˬ , taˬ nyiˇ gaˇ ya daˬ-awˇ , yawˬ haˇ yawˬ ha taˬ nyiˇ-eu tsawˇ haˬ-aˬ , aˬ cawˬ taˬ huiˬ nehˬ-eu jeˬ-ahˇ za teh˰-a . "
42018015	K'oeˇ ngeh , Yeˬsuˇ neh bi toeˬ ciˆ-eu g'aˇ duˬ , zaˬ deuˬ-ahˇ aˬ yaw˰ ma˰ sheuˬ la˰-euˬ meh . Zaˬ lahˇ deuˬ aˬ yaw˰ ma˰-ahˇ dehˬ-euˬ meh .
42018016	Ehˇ k'aw˰ , Yeˬsuˇ zaˬ k'oeˇ deuˬ-ahˇ kuˇ-awˇ ehˇ-eu , " Zaˬ deuˬ-ahˇ maˬ laˆ tsoeˬ ni ngaˇ jawˇ gaˇ bi laˇ-awˬ . Aˬ jeˬ miˇ neh ehˇ naˇ , Miˬyehˇ Miˇk'ahˬ-aˬ , aˬ yaw˰ ma˰ lo˰-ehˇ g'eh-eu deuˬ-ahˇ o˰-eu meh .
42018017	Zaˬ yaw nyiˇ tiˬ g'aˬ lo˰-ehˇ nui ma taˬ-awˇ Miˬyehˇ Miˇk'ahˬ-ahˇ maˬ ha geu˰-eu tsawˇ haˬ aˬ geu g'aˬ maˬ kaˬ , k'oeˇ gaˇ maˬ ya uˇ leˇ-aˇ lehˇ , naw ma˰-ahˇ ngaˇ maˇ jawˆ ni ehˇ-eu ma . "
42018018	Myaˆ pyawˬ naˇ mehˇ jaˆ-eu aˬ yui˰ aˬ tsu tiˬ g'aˬ Yeˬsuˇ-ahˇ naˇ haˬ-eu , " Muiˬ-eu saˬ laˬ-oˇ , mˬ maˬ maˬ byaˆ zaˇ ziˇ deh˰-eu jeˬ-ahˇ za nya ni , ngaˇ aˬ geu jeˬ ya mˇ ta . "
42018019	Yeˬsuˇ aˬ yaw˰-ahˇ ehˇ nehˬ-eu , " Aˬ jeˬ miˇ neh nawˇ ngaˬ-ahˇ muiˬ-eu g'aˬ lehˇ kuˇ te . Miˬyehˇ maˬ ngeuˇ naˇ , yaw muiˬ tiˬ g'aˬ-iˬ maˬ jawˇ-a .
42018020	Zahˇ dawˬ k'o˰ dawˬ heu deuˬ-ahˇ nawˇ siˬ nya meh . ' Aˬ cawˬ-euˬ miˬ zaˬ yo zaˬ-ahˇ taˬ bahˬ taˬ muˆ . Tsawˇ haˬ taˬ seh˰ . Smˇ k'oeˬ taˬ k'oeˬ . Aˬ cawˬ gaˇ kawˆ maˬ ngeuˇ gaˇ keuˆ ni saˇ kiˇ taˬ kamˬ . Yawˬ ha-euˬ aˬ da aˬ ma-ahˇ yaw zeu baw-awˬ ' lehˇ ehˇ taˬ-euˬ meh . "
42018021	Tsawˇ haˬ k'oeˇ g'aˬ ehˇ-eu , " Zahˇ dawˬ k'o˰ dawˬ heu deuˬ dawˬ tawˆ lu˰-ahˇ , nyiˇ ngeh neh ngaˇ caw teh lu˰-eu ma . "
42018022	Dawˬ k'oeˇ dawˬ-ahˇ ya gaˬ ngeh , Yeˬsuˇ aˬ yaw˰-ahˇ ehˇ nehˬ-eu , " Nawˇ tiˬ jeˬ loˬ nga siˬ . Nawˇ k'aˇ jaˆ-eu jeˬ ahˬ jiˇ-awˇ , shaˬ zaˬ zahˬ zaˬ deuˬ-ahˇ biˇ nehˬ-awˬ . Mˬ k'oeˇ taˆ nawˬ-euˬ pyuˇ shuiˇ myawˬ gahˬ jaˆ laˇ teh˰-a . K'oeˇ naˇ , g'o˰ poˆ laˇ-awˇ , ngaˬ-euˬ mehˬ nah caw teh laˇ-awˬ . "
42018023	Ehˇ k'aw˰ , dawˬ k'oeˇ dawˬ-ahˇ tsawˇ haˬ k'oeˇ g'aˬ ya gaˬ ngeh , noeˬ shaˬ-euˬ meh . Aˬ jeˬ miˇ neh ehˇ naˇ , aˬ yaw˰ smˇ muiˬ muiˬ dui dui-eu meh .
42018024	Yeˬsuˇ aˬ yaw˰-ahˇ haw-awˇ ehˇ-eu , " Pyuˇ shuiˇ jaˆ myaˬ-eu tsawˇ haˬ-aˬ , Miˬyehˇ Miˇk'ahˬ-ahˇ uˇ leˇ-eu aˇ naˆ ni shaˬ-eu nga .
42018025	Smˇ muiˬ smˇ baw tiˬ g'aˬ Miˬyehˇ Miˇk'ahˬ-ahˇ uˇ leˇ-eu-aˬ , law taw tiˬ mawˇ aˬ g'aw˰ g'aw˰ naˬ-ahˇ uˇ leˇ-eu naˆ maˬ tseˇ k'aˆ dzehˬ-eu meh . "
42018026	Dawˬ k'oeˇ dawˬ-ahˇ ya gaˬ-euˬ tsawˇ haˬ deuˬ ehˇ-eu , " Toˆ-ehˇ ngeuˇ naˇ , ka k'o˰-eu jeˬ-ahˇ za nya-eu tsawˇ haˬ aˬ suˇ g'aˬ jawˇ nmˇ . "
42018027	Yeˬsuˇ ehˇ-eu , " Tsawˇ haˬ zaˬ maˬ jahˇ nya-eu jeˬ-ahˇ Miˬyehˇ jahˇ nya meh . "
42018028	K'oeˇ ngeh , Beˬtuˆluˆ ehˇ-eu , " Haw sheˇ . Nga ma˰ k'aˇ jaˆ-eu yawˬ jeˬ na lu˰ byehˇ dzeh ya˰ jiˇ-awˇ , nawˬ-euˬ mehˬ nah caw teh laˇ-euˬ maˬ ngeuˇ nga loˇ . "
42018029	Yeˬsuˇ aˬ yaw˰ ma˰-ahˇ ehˇ k'o˰ nehˬ-eu , " Ngaˇ naw ma˰-ahˇ maˇ jawˆ ni ehˇ-eu ma . Miˬyehˇ Miˇk'ahˬ g'aˇ duˬ yawˬ ha-euˬ nymˇ , miˬ zaˬ , mehˇ nmˇ , aˬ buˇ aˬ li , heu deuˬ-ahˇ byehˇ dzeh ya˰-euˬ tsawˇ haˬ aˬ geu g'aˬ maˬ kaˬ ,
42018030	nymˬ-mˇ deh˰ lu˰-eu heu ziˇ la˰ k'oeˇ , g'awˬ mya bymˇ paˇ za k'o˰-eu uˬ ta˰ , aˬ kaˇ kaˇ ziˇ la˰ k'oeˇ , mˬ maˬ maˬ byaˆ zaˇ ziˇ deh˰-eu jeˬ za teh˰-a . "
42018031	Zaˬ lahˇ tseˇ nyi˰ g'aˬ-ahˇ Yeˬsuˇ kuˇ doˆ-awˇ , heu lo˰-ehˇ ehˇ nehˬ-euˬ meh . " Aˬ dui ma˰ Yeˬluˇsaˬlehˬ meuˬ-ahˇ le lu˰-eu ma . Tsawˇhaˬ-euˬ Zaˬmaˇ gaˇ kawˆ Miˬyehˇ g'aˇ duˬ ngehˬ dah-eu deuˬ neh k'aˇ bo˰ taˬ-euˬ yawˬ jeˬ na lu˰ , k'oeˇ gaˇ byah laˇ jiˇ teh˰-a .
42018032	Aˬ yaw˰-ahˇ aˬ cawˬ tsawˇ jeuˬ-euˬ aˬ la˰ la˰ k'oeˇ a nehˬ-awˇ , bi naˬ g'a-awˇ , yehˬ bawˬ sehˇlu-ehˇ bi g'eh-awˇ , duˬ k'aˬ bi k'a daˆ teh˰-a .
42018033	Aˬ yaw˰ ma˰ aˬ yaw˰-ahˇ yahˬ caˆ neh jui˰-awˇ seh˰ teh˰-a . Ehˇ k'aw˰ , smˬ nah byah laˇ naˇ , Miˬyehˇ aˬ yaw˰-ahˇ paˇ bi g'o˰ deh˰ laˇ teh˰-a . "
42018034	Gaˇ kawˆ k'oeˇ deuˬ-ahˇ zaˬ lahˇ deuˬ tiˬ paw˰-iˬ maˬ g'oˆ shaw nya-a . Dawˬ k'oeˇ deuˬ-euˬ dawˬ tsui˰ aˬ yaw˰ ma˰ g'aˇ duˬ dehˬ kaˬ taˬ-euˬ gaˇ duˇ-awˇ , Yeˬsuˇ ehˇ maw˰-eu jeˬ-ahˇ aˬ yaw˰ ma˰ maˬ siˬ nya-a .
42018035	Aˬ yaw˰ Yeˬliˇkoˇ meuˬ dawˬ peh le keuˆ ngeh , myaˆ beh˰ tiˬ g'aˬ gaˇ ma gaˇ dzeˇ nuiˇ-awˇ , hawˬ shaˇ shaˇ lu˰-eu meh .
42018036	Tsawˇ haˬ aˇ ma˰ ma˰ ma le-eu teˇ saˇ-ahˇ aˬ yaw˰ ya gaˬ ngeh , " Aˬ jeˬ g'eh ta " lehˇ naˇ haˬ-eu meh .
42018037	" Naˬzaˬlehˇ tsawˇ haˬ Yeˬsuˇ le lu˰-eu nga " lehˇ , aˬ cawˬ aˬ yaw˰-ahˇ ehˇ nehˬ-euˬ meh .
42018038	" Daˬbiˇ-euˬ Zaˬmaˇ Yeˬsuˇ-oˇ , ngaˬ-ahˇ g'awˬ shaˬ gaˬ nehˬ la˰-awˬ " lehˇ , aˬ yaw˰ guˇ-euˬ meh .
42018039	Mehˬ hu paw cah lu˰-eu deuˬ aˬ yaw˰-ahˇ , " Ciˬ cuˇ ni jawˇ-awˬ " lehˇ dehˬ k'aw˰ , aˬ yaw˰ maˬ naˇ haˬ ni , " Daˬbiˇ-euˬ Zaˬmaˇ-oˇ , ngaˬ-ahˇ g'awˬ shaˬ gaˬ nehˬ la˰-awˬ " lehˇ , yaw beh poˆ naˆ maˬ tseˇ paˇ guˇ k'aˆ laˇ-euˬ meh .
42018040	K'oeˇ ngeh , Yeˬsuˇ naˬ leˇ-awˇ , tsawˇ haˬ k'oeˇ g'aˬ-ahˇ aˬ yaw˰ jawˇ gaˇ bi sheuˬ la˰-eu g'aˇ duˬ dawˬ bi˰-euˬ meh . Tsawˇ haˬ k'oeˇ g'aˬ dawˬ peh laˇ keuˆ ngeh , Yeˬsuˇ aˬ yaw˰-ahˇ ehˇ nehˬ-eu ,
42018041	" Nawˬ-euˬ g'aˇ duˬ ngaˇ aˬ jeˬ bi jahˇ nehˬ maw˰-eu nya . " Aˬ yaw˰ ehˇ-eu , " Saˬ laˬoˇ , ngaˬ-euˬ myaˆ nuiˆ mawˇ laˇ ni bi jahˇ nehˬ maw˰ miˇ-a . "
42018042	Yeˬsuˇ aˬ yaw˰-ahˇ ehˇ nehˬ-eu , " Myaˇ nuiˆ mawˇ laˇ-awˬ . Nawˬ-euˬ jah-eu nui ma nawˬ-ahˇ bi taˬ leˇ-euˬ meh . "
42018043	Tsawˇ haˬ k'oeˇ g'aˬ tiˬ poˆ teh˰-ehˇ myaˆ nuiˆ mawˇ laˇ-awˇ , Miˬyehˇ-euˬ guiˬ lahˬ-ahˇ ja ceuˬ ja ceuˬ-ehˇ , Yeˬsuˇ-euˬ mehˬ nah caw teh g'eh-euˬ meh . Tsawˇ haˬ dawˬ tawˆ lu˰ k'oeˇ gaˇ ya mawˇ ngeh , Miˬyehˇ-ahˇ ja ceuˬ-euˬ meh .
42019001	Yeˬliˇkoˇ meuˬ-ahˇ Yeˬsuˇ le uˇ-awˇ cah g'eh lu˰-eu meh .
42019002	Saˬgehˇ lehˇ myahˇ-euˬ tsawˇ haˬ tiˬ g'aˬ k'oeˇ gaˇ jawˇ-eu meh . Aˬ yaw˰-aˬ , kawˬ ta˰-eu paw yaw huiˬ keuˆ leˇ taˬ-euˬ tiˬ g'aˬ pyeu˰-awˇ , smˇ muiˬ muiˬ-eu meh .
42019003	Aˬ yaw˰ Yeˬsuˇ-ahˇ mawˇ haw maw˰-eu meh . Ehˇ k'aw˰ , tsawˇ haˬ myaˬ dui dui-eu uˬ ta˰ , aˬ yaw˰-euˬ g'awˇ mawˇ yaw awˆ miˇ neh , maˬ haw mawˇ nya-a .
42019004	Yeˬsuˇ-ahˇ aˬ yaw˰ haw mawˇ nya ni , Yeˬsuˇ iˇ-eu gaˇ ma k'oeˇ kahˇ caw caw-ehˇ , mehˬ hu paw aˬ yaw˰ cehˆ k'mˬ-iˇ-awˇ , siˬ guˬ maˇ sheuˇ aˇ bawˇ-ahˇ daˆ leˇ-awˇ lo˰-euˬ meh .
42019005	Yeˬsuˇ k'oeˇ gaˇ iˇ keuˆ ngeh , aˬ yaw˰-ahˇ g'awˇ leuˇ haw-awˇ , " Saˬgehˇ-oˇ , yaw kawˇ-ehˇ za˰ ka le-awˬ . Iˬ nah nawˬ-euˬ nymˇ-ahˇ ngaˇ ya naˬ laˇ nga " lehˇ ehˇ nehˬ-euˬ mah .
42019006	K'oeˇ ngeh , aˬ yaw˰ yaw kawˇ-ehˇ za˰ ka le-awˇ , Yeˬsuˇ-ahˇ laˬ k'aˬ tiˬ cehˇ ha-euˬ meh .
42019007	K'oeˇ gaˇ k'aˇ mawˇ-euˬ tsawˇ haˬ dawˬ tawˆ lu˰ Yeˬsuˇ-ahˇ mahˇ mahˇ-ehˇ ehˇ-eu , " Tsawˇ haˬ teu g'aˬ aˬ joˆ-ehˇ iˬ baˇ zaˬ-euˬ nymˇ-ahˇ daˬ yah geu˰-iˇ-eu nga . "
42019008	Saˬgehˇ tuˇ-awˇ , Sahˬpaˬ Yeˬsuˇ-ahˇ ehˇ nehˬ-eu , " Sahˬpaˬ-oˇ , ngaˬ-euˬ pyuˇ shuiˇ myawˬ gahˬ tiˬ paˆ , shaˬ-eu zahˬ-eu tsawˇ haˬ deuˬ-ahˇ bi˰ ma . Ngaˬ neh tsawˇ haˬ tiˬ g'aˬ na-ahˇ tiˬ jeˬ paˬ myaw˰ dzaˬ taˬ-euˬ jaˆ naˇ , oeˬ bymˇ tsoeˬ k'o˰ nehˬ ma . "
42019009	Yeˬsuˇ aˬ yaw˰-ahˇ ehˇ nehˬ-eu , " Iˬ nah nymˇ heu nymˇ-ahˇ ka k'o˰-eu jeˬ keuˆ le-euˬ meh . Aˬ jeˬ miˇ neh ehˇ naˇ , nymˇ sahˇ g'aˬ k'aw˰ , Aˬbyaˬhaˬ-euˬ zaˬ meh .
42019010	Tsawˇhaˬ-euˬ Zaˬmaˇ-aˬ , byoˆ-iˇ-euˬ deuˬ-ahˇ poˆ mawˇ-awˇ ka k'o˰-eu g'aˇ duˬ oe-euˬ meh . "
42019011	Yeˬsuˇ k'oeˇ lo˰-ehˇ ehˇ gaˇ aˬ yaw˰ ma˰ naˇ haˬ lu˰ ngeh , Yeˬsuˇ aˬ yaw˰ ma˰-ahˇ yaw jeˬ ma jeˬ heu hmˬ ja mehˬ nehˬ-euˬ meh . Aˬ jeˬ miˇ neh ehˇ naˇ , aˬ yaw˰ Yeˬluˇsaˬlehˬ meuˬ-ahˇ le keuˆ-eu dawˬ peh peh laˇ-awˇ , Miˬyehˇ Miˇk'ahˬ keuˆ le shaw-iˬ meh lehˇ aˬ yaw˰ ma˰ noeˬ lu˰-eu meh .
42019012	K'oeˇ miˇ neh , aˬ yaw˰ heu lo˰-ehˇ ehˇ-eu meh . " Sahˬ paˬ-euˬ aˇ jeuˬ pyeu˰-eu yaw huiˬ yaw mahˇ tiˬ g'aˬ , sahˬ paˬ-euˬ aˇ yaˬ ha laˬ-iˇ-eu lehˇ , gaˇ mahˇ kaˬ-eu miˇ k'ahˬ-ahˇ iˇ-euˬ meh .
42019013	Aˬ yaw˰ maˬ iˇ mi naˆ-ehˇ , aˬ yaw˰-euˬ zaˬ k'aˆ tseˇ g'aˬ-ahˇ kuˇ-awˇ , tiˬ g'aˬ-ahˇ shuiˇ maˇ byaˆ tiˬ byaˆ ' bi˰ taˬ ya˰-awˇ ehˇ nehˬ-eu , ' Ngaˇ g'o˰ keuˆ laˇ ngeh keuˆ ni , heu yuˇ-awˇ jeˬ ga˰ ga˰ tawˬ-awˬ . '
42019014	Ehˇ k'aw˰ , aˬ yaw˰-euˬ miˇ k'ahˬ zaˬ deuˬ aˬ yaw˰-ahˇ bye-awˇ , aˬ yaw˰-euˬ mehˬ nah tsawˇ haˬ pyehˬ g'eh-awˇ heu lo˰-ehˇ bi tsa˰ ga˰-iˇ-euˬ meh . ' Tsawˇ haˬ heu g'aˬ-ahˇ nga ma˰ k'oeˇ taˆ sahˬ paˬ geu˰-awˇ maˬ bi uˆ lahˇ maw˰ nya . '
42019015	" Tsawˇ haˬ k'oeˇ g'aˬ sahˬ paˬ-euˬ aˇ yaˬ yuˇ-awˇ g'o˰ laˇ ngeh , aˬ yaw˰ neh shuiˇ maˇ byaˆ bi˰ taˬ ya˰-euˬ zaˬ k'aˆ k'oeˇ deuˬ aˇ myaˆ ni ga˰ jeuˬ-euˬ gaˇ kawˆ ya siˬ ni , aˬ yaw˰ jawˇ gaˇ yaw kawˇ-ehˇ bi kuˇ la˰-euˬ meh .
42019016	Yaw beh g'aˬ aˬ yaw˰-euˬ mehˬ shi laˇ-awˇ ehˇ-eu , ' Sahˬ paˬ-oˇ , nawˬ-euˬ shuiˇ maˇ byaˆ k'oeˇ byaˆ neh , shuiˇ maˇ byaˆ tseˇ byaˆ ngaˇ ga˰ jeuˬ taˬ-euˬ ma . '
42019017	Aˬ yaw˰ ehˇ k'o˰ nehˬ-eu , ' Muiˬ-eu zaˬ k'aˆ-oˇ . Muiˬ ngaˇ . Gaˇ yaw nyiˇ la˰ k'oeˇ nawˇ saˇ jaˇ zi˰-eu baˬ da neh , meuˬ tseˇ meuˬ-ahˇ uˆ lahˇ-eu baoˬ , ngaˇ nawˬ-ahˇ bi˰-eu ma . '
42019018	Nyiˬ g'aˬ tiˬ g'aˬ laˇ-awˇ ehˇ-eu , ' Sahˬ paˬ-oˇ , nawˬ-euˬ shuiˇ maˇ byaˆ k'oeˇ byaˆ neh , shuiˇ maˇ byaˆ ngaˬ byaˆ ngaˇ ga˰ jeuˬ taˬ-euˬ ma . '
42019019	Aˬ yaw˰ ehˇ k'o˰ nehˬ-eu , ' Meuˬ ngaˬ meuˬ-ahˇ uˆ lahˇ-eu baoˬ , ngaˇ nawˬ-ahˇ bi˰-eu ma . '
42019020	Tiˬ g'aˬ paˇ laˇ-awˇ ehˇ-eu , ' Sahˬ paˬ-oˇ , nawˬ-euˬ shuiˇ maˇ byaˆ hehˬ . Nawˬ-euˬ shuiˇ maˇ byaˆ-ahˇ paˇ jeh neh toeˆ cu˰-awˇ bi jaˆ-euˬ ma .
42019021	Aˬ jeˬ miˇ neh ehˇ naˇ , nawˇ yaw ya˰ miˇ neh nawˬ-ahˇ ngaˇ guˆ-eu ma . Nawˬ neh maˬ yuˇ taˬ-euˬ gaˇ nawˇ yuˇ geu˰-awˇ , nawˬ neh maˬ sehˬ-euˬ gaˇ nawˇ yehˬ dzaˬ-eu meh . '
42019022	" Aˬ yaw˰ ehˇ k'o˰ nehˬ-eu , ' Haiˬ dui dui-eu zaˬ k'aˆ-oˇ , nawˬ-euˬ k'aˬ meh-ahˇ doˆ le-euˬ dawˬ neh , nawˬ-ahˇ ngaˇ yaˇ k'aˬ daˇ ma . Ngaˬ neh maˬ yuˇ taˬ-euˬ gaˇ ngaˇ yuˇ geu˰-awˇ , ngaˬ neh maˬ sehˬ-euˬ gaˇ ngaˇ yehˬ dzaˬ-euˬ nawˇ siˬ duˬ-eu nga laˬ .
42019023	Toˆ-ehˇ ngeuˇ-eu maˇ-iˬ , aˬ jeˬ miˇ neh ngaˬ-euˬ pyuˇ-ahˇ pyuˇ cehˇ jiˇ la˰ k'oeˇ maˬ dawˆ ahˇ-iˇ teˬ . Dawˆ ahˇ-iˇ law nmˇ-aˬ , ngaˇ g'o˰ keuˆ laˇ ngeh , ngaˬ-euˬ pyuˇ uˬ ta˰ , jiˇ jeuˬ k'aw˰ ngaˇ paˇ za teh˰-a . '
42019024	" K'oeˇ naˇ , k'oeˇ gaˇ yaw˰ lu˰-eu tsawˇ haˬ deuˬ-ahˇ aˬ yaw˰ ehˇ nehˬ-eu , ' Aˬ yaw˰ jawˇ gaˇ jaˆ-eu shuiˇ maˇ byaˆ k'oeˇ byaˆ yuˇ k'o˰-awˇ , shuiˇ maˇ byaˆ tseˇ byaˆ ahˇ-eu g'aˬ-ahˇ bi˰ nehˬ-awˬ . '
42019025	Ehˇ k'aw˰ , aˬ yaw˰ ma˰ ehˇ-eu , ' Sahˬ paˬ-oˇ , aˬ yaw˰ shuiˇ maˇ byaˆ tseˇ byaˆ ahˇ-eu beu tawˇ . '
42019026	Aˬ yaw˰ ehˇ-eu , ' Ngaˇ naw ma˰-ahˇ ehˇ nehˬ nyaˇ . Jaˆ-eu tsawˇ haˬ yawˬ g'aˬ na lu˰-ahˇ paˇ bi˰ lahˬ nehˬ teh˰-a . Maˬ jaˆ-eu tsawˇ haˬ-aˬ , maˬ jaˆ k'aˇ jaˆ-eu dawˬ tawˆ lu˰ bi yuˇ jiˇ teh˰-a .
42019027	Ngaˇ uˆ lahˇ-eu uˬ moˆ maˬ jawˇ maw˰-eu ngaˬ-ahˇ muiˇ-eu tsawˇ haˬ deuˬ-ahˇ-aˬ , heu gaˇ sheuˬ la˰-awˇ , ngaˬ-euˬ mehˬ shi seh˰ dzeh-awˬ . " '
42019028	Yeˬsuˇ k'oeˇ lo˰-ehˇ ehˇ g'aˬ ngeh , aˬ yaw˰ ma˰-euˬ mehˬ hu Yeˬluˇsaˬlehˬ meuˬ-ahˇ aˬ yaw˰ le tawˬ-euˬ meh .
42019029	Saˬloˬ gawˬ jawˬ-ahˇ jaˆ-eu Behˬpaˇgeˬ pu hawˇ-eu Beˬtaˬniˇ pu dawˬ peh aˬ yaw˰ le keuˆ ngeh , aˬ yaw˰-euˬ zaˬ lahˇ nyiˬ g'aˬ-ahˇ mehˬ hu paw pyehˬ g'eh-euˬ meh .
42019030	Zaˬ lahˇ k'oeˇ nyiˬ g'aˬ-ahˇ heu lo˰-ehˇ mehˬ nehˬ-awˇ bi le-euˬ meh . " Naw nya˰-euˬ mehˬ hu jaˆ-eu pu k'oeˇ pu-ahˇ le-awˬ . Naw nya˰ pu-ahˇ uˇ leˇ-eu nehˬ-ehˇ , tsawˇ haˬ tiˬ g'aˬ-iˬ maˬ dziˬ haw-euˬ mahˬ tahˬ laˆ zaˬ tiˬ mawˇ pa˰ taw˰ taˬ-awˇ jawˇ gaˇ ya mawˇ teh˰-a . Aˇ caˆ tseuˆ puiˇ-awˇ heu gaˇ tsahˇ k'o˰ le˰-awˬ .
42019031	Tsawˇ haˬ tiˬ g'aˬ na , ' Aˬ jeˬ miˇ neh mahˬ tahˬ laˆ aˇ caˆ tseuˆ puiˇ te ' lehˇ ehˇ laˇ naˇ , ' Sahˬpaˬ loˬ-eu meh ' lehˇ ehˇ nehˬ-awˬ . "
42019032	Aˬ yaw˰ nya˰ le ngeh , yawˬ jeˬ na lu˰ Yeˬsuˇ neh k'aˇ ehˇ-euˬ lo˰-ehˇ jaˆ gaˇ ya mawˇ-euˬ meh .
42019033	Aˬ yaw˰ nya˰ mahˬ tahˬ laˆ aˇ caˆ tseuˆ puiˇ ngeh , " Naw nya˰ aˬ jeˬ miˇ neh mahˬ tahˬ laˆ aˇ caˆ tseuˆ puiˇ te " lehˇ , yaw sahˇ g'aˬ ehˇ-eu meh .
42019034	" Sahˬpaˬ loˬeu meh " lehˇ , aˬ yaw˰ nya˰ ehˇ k'o˰ nehˬ-euˬ meh .
42019035	K'oeˇ naˇ , mahˬ tahˬ laˆ zaˬ k'oeˇ mawˇ-ahˇ Yeˬsuˇ jawˇ gaˇ tsahˇ k'o˰ le˰-awˇ , aˬ yaw˰ ma˰-euˬ mehˬ tsoeˬ mahˬ tahˬ laˆ k'oeˇ taˆ lehˆ k'awˬ-awˇ , Yeˬsuˇ bi dziˬ-euˬ meh .
42019036	Aˬ yaw˰ mahˬ tahˬ laˆ dziˬ-awˇ le lu˰ ngeh , aˬ yaw˰ ma˰-euˬ mehˬ tsoeˬ lehˆ-awˇ gaˇ ma-ahˇ k'awˬ nehˬ-euˬ meh .
42019037	Yeˬluˇsaˬlehˬ meuˬ dawˬ peh le keuˆ-awˇ , Saˬloˬ gawˬ jawˬ caw caw-ehˇ iˇ ka ngeh , zaˬ lahˇ deuˬ baˬ ma˰ ma˰ lah-ehˇ laˬ k'aˬ cehˇ dui dui-awˇ , aˬ yaw˰ ma˰ neh ya mawˇ-euˬ huiˬ dui dui-eu gaˇ k'oeˇ deuˬ g'aˇ duˬ , yaw k'aˆ-ehˇ guˇ guˇ-ehˇ Miˬyehˇ-ahˇ ja ceuˬ-euˬ meh .
42019038	" Sahˬpaˬ Miˬyehˇ-euˬ tsawˇ myahˇ uˬ moˆ oe-euˬ sahˬ paˬ guiˬ lahˬ huiˬ lu˰-uˇ . Mˬ k'oeˇ taˆ nui saˇ o˰-eu jeˬ jaˆ-awˇ , yaw goˇ jawˇ-eu Miˬyehˇ yaw sheh˰ k'ahˬ sehˇ huiˬ lu˰-uˇ . "
42019039	K'oeˇ ngeh , tsawˇ haˬ aˇ ma˰ la˰ k'oeˇ ahˇ-eu Paˬliˬsehˇ tiˬ paˆ na deuˬ Yeˬsuˇ-ahˇ ehˇ-eu , " Saˬ laˬ-oˇ , nawˬ-euˬ zaˬ lahˇ deuˬ-ahˇ yaw k'aˆ-ehˇ taˬ guˇ lehˇ dehˬ-awˬ . "
42019040	Yeˬsuˇ ehˇ-eu , " Ngaˇ naw ma˰-ahˇ ehˇ nehˬ nyaˇ . Tsawˇ haˬ heu deuˬ maˬ guˇ-ehˇ naˬ leˇ naˇ , k'aˬ lo deuˬ guˇ laˇ teh˰-a . "
42019041	Aˬ yaw˰ meuˬ dawˬ peh le keuˆ-awˇ , meuˬ-ahˇ ya mawˇ ngeh , meuˬ-euˬ g'aˇ duˬ tsawˇ ngoeˇ ngoeˇ-awˇ ,
42019042	heu lo˰-ehˇ ehˇ-eu meh . " Yeˬluˇsaˬlehˬ meuˬ-oˇ , nawˬ-ahˇ nui saˇ o˰-eu jeˬ bi˰ nya-eu aˬ jeˬ-a lehˇ iˬ nah nawˇ siˬ nya law nmˇ-aˬ , muiˬ dui dui meh . Ehˇ k'aw˰ , k'oeˇ jeˬ-ahˇ nymˬ-mˇ nawˇ maˬ mawˇ-a .
42019043	Nawˬ-ahˇ muiˇ-eu deuˬ nawˬ-euˬ tiˬ jawˬ taˆ ciˬ goˇ-awˇ lo˰ jawˬ-eu la˰ k'oeˇ , yawˬ paw na lu˰ tah uˇ le-eu aˇ nah keuˆ le teh˰-a .
42019044	Nawˇ hawˇ-eu nawˬ-euˬ meuˬ lahˇ la˰ k'oeˇ jawˇ-eu tsawˇ haˬ deuˬ-ahˇ , geu˰-eu jeˬ maˬ ahˇ-ehˇ pyeu˰-iˇ ngeh keuˆ ni a yaw˰ ma˰ laˆ cawˆ jiˇ teh˰-a . K'aˬ lo tsaˬ byaˆ deuˬ tiˬ siˬ k'oeˇ taˆ tiˬ siˬ maˬ jaˆ coeˇ gaˇ keuˆ ni aˬ yaw˰ ma˰ jahˇ teh˰-a . Aˬ jeˬ miˇ neh ehˇ naˇ , Miˬyehˇ nawˬ-ahˇ ka k'o˰ le-eu lehˇ oe ya˰-euˬ aˇ yamˬ-ahˇ nawˇ maˬ siˬ nya-aˬ . "
42019045	K'oeˇ naˇ , Uˬ duˬ tahˬ nymˇ nymˇ ma-ahˇ Yeˬsuˇ uˇ leˇ-awˇ , myawˬ ahˬ-eu tsawˇ haˬ deuˬ-ahˇ teh doˆ-euˬ meh .
42019046	Aˬ yaw˰ ma˰-ahˇ aˬ yaw˰ ehˇ nehˬ-eu , " ' Ngaˬ-euˬ Uˬ duˬ tahˬ nymˇ nymˇ ma-ahˇ guiˬ lahˇ shaˇ-eu nymˇ lehˇ kuˇ teh˰-a ' lehˇ , Miˬyehˇ neh ehˇ taˬ-euˬ dawˬ Jaˇli˰ la˰ k'oeˇ bo˰ taˬ-euˬ meh . Ehˇ k'aw˰ , smˇ k'oeˬ tahˇ joe deuˬ-euˬ baˇ shmˇ duˬ pyeu˰-iˇ ni naw ma˰ jahˇ lu˰-eu ngaˇ . "
42019047	Yawˬ nah na lu˰ , Uˬ duˬ tahˬ nymˇ nymˇ ma la˰ k'oeˇ Yeˬsuˇ mehˬ nehˬ tsoˆ nehˬ-euˬ meh . Piˇ ma aˬ yui˰ deuˬ , Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu , miˇ k'ahˬ zaˬ-euˬ aˬ yui˰ aˬ tsu deuˬ , aˬ yaw˰-ahˇ seh˰ maw˰-eu meh .
42019048	Ehˇ k'aw˰ , aˬ yaw˰ ma˰ tiˬ jeˬ-iˬ maˬ g'eh nya-a . Aˬ jeˬ miˇ neh ehˇ naˇ , tsawˇ haˬ dawˬ tawˆ lu˰ aˬ yaw˰-euˬ dawˬ-ahˇ naˇ haˬ maw˰ dui dui-awˇ , tiˬ dawˬ-iˬ maˬ bi ga ka ya˰ maw˰-a .
42020001	Tiˬ nah-aˬ , Yeˬsuˇ Uˬ duˬ tahˬ nymˇ nymˇ ma la˰ k'oeˇ mehˬ-awˇ tsoˆ-awˇ , Laˬ k'aˬ cehˇ-eu Guiˬ lahˬ dawˬ mehˬ lu˰ ngeh , piˇ ma aˬ yui˰ deuˬ , Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu , aˬ yui˰ aˬ tsu deuˬ aˬ yaw˰ jawˇ gaˇ laˇ-awˇ ehˇ-eu ,
42020002	" Nawˇ aˬ gaˇ-euˬ baoˬ-ahˇ g'oe-awˇ teu lo˰-ehˇ mˇ te . Baoˬ teu aˬ suˇ g'aˬ neh nawˬ-ahˇ bi˰ la˰-euˬ ta lehˇ nga ma˰-ahˇ ehˇ nehˬ la˰ sheˇ . "
42020003	Yeˬsuˇ aˬ yaw˰ ma˰-ahˇ ehˇ nehˬ-eu , " Ngaˇ g'eh naw ma˰-ahˇ tiˬ dawˬ naˇ haˬ la . Naw ma˰ ehˇ haw sheˇ .
42020004	Yoˇhaˬ iˇ cu˰ shawˇ-eu k'oeˇ aˬ gaˇ-euˬ baoˬ za-awˇ mˇ ta . Miˬyehˇ neh bi mˇ taˬ loˇ . Tsawˇ haˬ neh bi mˇ taˬ loˇ . "
42020005	Aˬ yaw˰ ma˰ yaw kaˬ heu lo˰-ehˇ bawˬ dzaˬ-euˬ meh . " ' Miˬyehˇ neh bi mˇ-euˬ meh ' lehˇ aˬ dui ma˰ ehˇ naˇ , ' Toˆ-ehˇ maˇ-iˬ naw ma˰ aˬ jeˬ miˇ neh Yoˇhaˬ-ahˇ maˬ jah te ' lehˇ aˬ yaw˰ ehˇ laˇ teh˰-a .
42020006	' Tsawˇ haˬ zaˬ neh bi mˇ-euˬ meh ' lehˇ paˇ ehˇ naˇ k'aw˰ , tsawˇ haˬ dawˬ tawˆ lu˰ aˬ dui ma˰-ahˇ k'aˬ lo biˬ laˇ teh˰-a . Aˬ jeˬ miˇ neh ehˇ naˇ , Yoˇhaˬ-aˬ , Miˬyehˇ g'aˇ duˬ ngehˬ dah-eu tsawˇ haˬ meh lehˇ aˬ yaw˰ ma˰ jah duˬ taˬ-euˬ beu tawˇ . "
42020007	K'oeˇ miˇ neh aˬ yaw˰ ma˰ Yeˬsuˇ-ahˇ ehˇ k'o˰ nehˬ-eu , " Aˬ gaˇ-euˬ baoˬ neh aˬ yaw˰ iˇ cu˰ shawˇ-eu gaˇ kawˆ nga ma˰ maˬ siˬ . "
42020008	Yeˬsuˇ aˬ yaw˰ ma˰-ahˇ ehˇ nehˬ-eu , " Toˆ-ehˇ ngeuˇ naˇ , aˬ gaˇ-euˬ baoˬ-ahˇ g'oe-awˇ ngaˇ heu lo˰-ehˇ mˇ lu˰-eu gaˇ kawˆ , naw ma˰-ahˇ ngaˇ maˬ ehˇ nehˬ . "
42020009	K'oeˇ naˇ , tsawˇ haˬ k'oeˇ deuˬ-ahˇ yaw jeˬ ma jeˬ heu hmˬ Yeˬsuˇ ja mehˬ nehˬ-euˬ meh . " Tsawˇ haˬ tiˬ g'aˬ aˬ ga˰ ga˰ yaˇ tiˬ yaˇ yaˇ-awˇ , yaˇ kmˇ mˇ-eu deuˬ-ahˇ mˇ paˆ bi paˆ ya˰-awˇ , yawˬ k'ahˬ yawˬ miˇ yawˬ-ahˇ g'awˬ myahˇ ni jawˇ-iˇ-euˬ meh .
42020010	Aˬ ga˰ aˇ siˬ pyaˆ yamˬ tsaˬ laˇ ngeh , yaˇ kmˇ mˇ paˆ paˆ-eu deuˬ jawˇ gaˇ aˬ yaw˰-euˬ zaˬ k'aˆ tiˬ g'aˬ k'ehˇ g'eh-awˇ , aˬ yaw˰-ahˇ o˰-eu aˬ ga˰ aˇ siˬ bi pi laˬ-iˇ-euˬ meh . Ehˇ k'aw˰ , yaˇ kmˇ mˇ paˆ paˆ-eu tsawˇ haˬ k'oeˇ deuˬ zaˬ k'aˆ k'oeˇ g'aˬ-ahˇ diˬ-awˇ , tiˬ jeˬ-iˬ maˬ bi˰ ni bi g'o˰ leˇ-euˬ meh .
42020011	Zaˬ k'aˆ yawˬ g'aˬ yawˬ paˇ pyehˬ g'eh-euˬ meh . K'oeˇ g'aˬ-ahˇ k'aw˰ , aˬ yaw˰ ma˰ diˬ-awˇ , sha˰ dawˇ dui dui paˬ-ehˇ jahˇ nehˬ-awˇ , yaw˰ ngeh˰-ehˇ bi g'o˰ leˇ-euˬ meh .
42020012	Zaˬ k'aˆ smˇ g'aˬ tiˬ g'aˬ paˇ pyehˬ g'eh-euˬ meh . K'oeˇ g'aˬ-ahˇ k'aw˰ diˬ-awˇ , yaˇ kmˇ la˰ nyiˇ ba˰ dzeh-euˬ meh .
42020013	K'oeˇ ngeh , aˬ ga˰ yaˇ kmˇ-euˬ yaw sahˇ k'oeˇ g'aˬ ehˇ-eu , ' Ngaˇ aˬ joˆ-ehˇ jahˇ paˬ nga . Ngaˇ gaˬ-eu ngaˬ li-ahˇ k'ehˇ g'eh ma . Aˬ yaw˰-ahˇ maˇ diˇ-aˬ , aˬ yaw˰ ma˰ yaw zeu baw-eu duˇ . '
42020014	Ehˇ k'aw˰ , yaˇ kmˇ mˇ paˆ paˆ-eu tsawˇ haˬ k'oeˇ deuˬ aˬ yaw˰-ahˇ mawˇ ngeh heu lo˰-ehˇ ehˇ-eu meh . ' Heu g'aˬ-aˬ , aˬ ga˰ yaˇ kmˇ yaw sahˇ-euˬ aˬ li ngaˇ . Aˬ dui ma˰ aˬ yaw˰-ahˇ seh˰ kaˇ-euˇ . Aˬ yaw˰-ahˇ o˰-eu jeˬ biˇ a dui za teh˰-a ' lehˇ ehˇ-eu meh .
42020015	K'oeˇ naˇ , aˬ yaw˰ ma˰ aˬ yaw˰-ahˇ aˬ ga˰ yaˇ kmˇ la˰ nyiˇ biˬ doˆ-awˇ seh˰-euˬ meh . " K'oeˇ ngeh jawˇ , aˬ ga˰ yaˇ kmˇ-euˬ yaw sahˇ k'oeˇ g'aˬ aˬ yaw˰ ma˰-ahˇ aˬ joˆ-ehˇ jahˇ nehˬ nmˇ .
42020016	Aˬ yaw˰ oe-awˇ , aˬ ga˰ yaˇ kmˇ mˇ paˆ paˆ-eu tsawˇ haˬ k'oeˇ deuˬ-ahˇ seh˰-awˇ , yawˬ deuˬ yawˬ-ahˇ aˬ ga˰ yaˇ kmˇ k'oeˇ kmˇ a nehˬ-awˇ paˇ bi mˇ teh˰-a . " Yeˬsuˇ k'oeˇ lo˰-ehˇ ehˇ gaˇ tsawˇ haˬ k'oeˇ deuˬ ya gaˬ ngeh , " K'oeˇ lo˰-ehˇ maˬ pyeu˰ laˇ k'mˬ-aˇ ' lehˇ ehˇ-eu meh .
42020017	Yeˬsuˇ aˬ yaw˰ ma˰-ahˇ haw-awˇ ehˇ-eu , " Toˆ-ehˇ maˇ-iˬ , Jaˇli˰ la˰ k'oeˇ heu lo˰-ehˇ bo˰ taˬ-euˬ k'oeˇ , aˬ jeˬ-ahˇ ehˇ maw˰ ta . ' Nymˇ gawˬ-eu deuˬ maˬ geu˰ nahˇ-ehˇ , ba˰ dzeh taˬ-euˬ k'aˬ lo k'oeˇ siˬ , k'aˬ lo dawˬ tawˆ maˬ tseˇ poeˬ-eu , la˰ coeˇ lo zi˰ pyeu˰ laˇ-euˬ meh . '
42020018	K'aˬ lo k'oeˇ siˬ k'oeˇ taˆ k'aˇ ga daˆ-eu tsawˇ haˬ k'eh˰-iˇ k'oeˆ-iˇ teh˰-a . K'aˬ lo k'oeˇ siˬ neh k'aˇ bi ga daˆ-euˬ tsawˇ haˬ pyehˆ-iˇ teh˰-a . "
42020019	Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu piˇ ma aˬ yui˰ deuˬ , Yeˬsuˇ-ahˇ tiˬ poˆ teh˰-ehˇ nyeh˰-eu lehˇ g'eh-eu meh . Aˬ jeˬ miˇ neh ehˇ naˇ , aˬ yaw˰ yaw jeˬ ma jeˬ ja-eu k'oeˇ aˬ yaw˰ ma˰-ahˇ ehˇ maw˰-eu meh lehˇ , aˬ yaw˰ ma˰ g'oˆ siˬ-euˬ meh . Ehˇ k'aw˰ , tsawˇ haˬ aˇ ma˰-ahˇ aˬ yaw˰ ma˰ guˆ-eu miˇ neh maˬ nyeh˰ peuˬ-a .
42020020	K'oeˇ miˇ neh , aˬ myah yeh˰ laˇ nga lehˇ aˬ yaw˰ ma˰ jawˬ lu˰-eu meh . K'oeˬ sho-eu tsawˇ haˬ k'ehˇ-awˇ , tsawˇ haˬ yaw muiˬ bi geu˰-awˇ bi iˇ-euˬ meh . Yeˬsuˇ dawˬ ngehˬ bahˬ gaˇ nyeh˰-awˇ , miˇ k'ahˬ k'oeˇ k'ahˬ-ahˇ uˆ lahˇ-eu Loˇmaˆ sahˬ paˬ-euˬ la˰-ahˇ bi a nehˬ-eu g'aˇ duˬ , aˬ yaw˰ ma˰-ahˇ k'ehˇ g'eh-euˬ meh .
42020021	Aˬ yaw˰ ma˰ Yeˬsuˇ-ahˇ ehˇ-eu , " Saˬ laˬ-oˇ , nawˇ dawˇ coe ni ngehˬ-awˇ tmˇ-awˇ , dawˇ coe ni mehˬ-eu tsoˆ-eu tsawˇ haˬ meh lehˇ nga ma˰ siˬ nya ma . Nawˇ tsawˇ haˬ zaˬ-euˬ myaˆ pyawˬ-ahˇ maˬ haw ni , Miˬyehˇ-euˬ nui k'ahˇ dawˇ coe ni mehˬ-eu meh .
42020022	Loˇmaˆ sahˬ paˬ-ahˇ kawˬ doˆ nehˬ-eu , aˬ dui-euˬ Zahˇ dawˬ k'o˰ dawˬ-ahˇ bahˬ meh loˇ , maˬ bahˬ-a loˇ lehˇ tiˬ poˆ ehˇ nehˬ la˰ sheˇ . "
42020023	Ehˇ k'aw˰ , aˬ yaw˰ ma˰ tsawˇ gahˇ gahˇ gaˇ Yeˬsuˇ haw siˬ-awˇ , heu lo˰-ehˇ ehˇ nehˬ-euˬ meh .
42020024	" Ngaˬ-ahˇ pyuˇ maˇ byaˆ tiˬ byaˆ bi haw la˰ sheˇ . Heu gaˇ ahˇ-eu heu aˬ suˇ g'aˬ-euˬ aˇ baˇ hawˇ-eu tsawˇ myahˇ nga . " Aˬ yaw˰ ma˰ ehˇ-eu , " Loˇmaˆ sahˬ paˬ-euˬ aˇ baˇ meh . "
42020025	Yeˬsuˇ aˬ yaw˰ ma˰-ahˇ ehˇ nehˬ-eu , " Toˆ-ehˇ ngeuˇ naˇ , Loˇmaˆ sahˬ paˬ-euˬ myawˬ Loˇmaˆ sahˬ paˬ-ahˇ bi˰-awˇ , Miˬyehˇ-euˬ myawˬ Miˬyehˇ-ahˇ bi˰-awˬ . "
42020026	Tsawˇ haˬ aˇ ma˰ mehˬ shi Yeˬsuˇ dawˬ ngehˬ bahˬ ni aˬ yaw˰ ma˰ maˬ jahˇ nya-eu miˇ neh , Yeˬsuˇ-ahˇ aˬ yaw˰ ma˰ maˬ nyeh˰ nya-a . Ehˇ k'aw˰ , Yeˬsuˇ neh ehˇ-euˬ dawˬ-ahˇ zahˬ leˇ-awˇ , ciˬ cuˇ ni jawˇ-euˬ meh .
42020027	Shiˇ-euˬ tsawˇ haˬ maˬ g'o˰ deh˰ laˇ nya-aˇ lehˇ ehˇ-eu Saˬduˬgehˇ deuˬ Yeˬsuˇ jawˇ gaˇ laˇ-awˇ ,
42020028	heu lo˰-ehˇ naˇ haˬ-euˬ meh . " Saˬ laˬ-oˇ , Moˇseˬ neh nga ma˰ g'aˇ duˬ bo˰ taˬ ya˰-euˬ zahˇ dawˬ k'o˰ dawˬ heu lo˰-ehˇ jaˆ-eu meh . ' Tsawˇ haˬ tiˬ g'aˬ miˬ zaˬ sheuˬ-awˇ , zaˬ maˬ jawˇ le mi naˆ-ehˇ shiˇ naˇ , aˬ yaw˰-euˬ tsui˰ maˬ ya bi dahˬ-iˇ ni zaˬ bi jawˇ le-eu g'aˇ duˬ , aˬ yaw˰-euˬ miˬ zaˬ-ahˇ aˬ yaw˰-euˬ aˬ nyiˇ paˇ ya bi sheuˬ meh . '
42020029	Mehˇ nmˇ shi˰ g'aˬ jawˇ-eu meh . Aˬ yui˰ yui˰ saˬ g'aˬ miˬ zaˬ sheuˬ-awˇ , zaˬ maˬ jawˇ le mi naˆ-ehˇ shiˇ-euˬ meh .
42020030	K'oeˇ naˇ , aˬ nyiˇ nyiˬ g'aˬ tiˬ g'aˬ paˇ sheuˬ-euˬ meh .
42020031	K'oeˇ naˇ , aˬ nyiˇ smˇ g'aˬ tiˬ g'aˬ paˇ sheuˬ-euˬ meh . Shi˰ mehˇ nmˇ lu˰ zaˬ miˬ zaˬ k'oeˇ g'aˬ-ahˇ sheuˬ-awˇ , zaˬ maˬ jawˇ le ni shiˇ jiˇ-euˬ meh .
42020032	Aˇ saˬ saˬ laˇ ngeh , zaˬ miˬ zaˬ k'oeˇ g'aˬ k'aw˰ shiˇ-euˬ meh .
42020033	Shiˇ-euˬ tsawˇ haˬ deuˬ paˇ g'o˰ deh˰ laˇ ngeh nah , zaˬ miˬ zaˬ k'oeˇ g'aˬ aˬ geu g'aˬ-euˬ miˬ zaˬ ya geu˰ nmˇ . Shi˰ mehˇ nmˇ lu˰ aˬ yaw˰-ahˇ sheuˬ-euˬ meh . "
42020034	Aˬ yaw˰ ma˰-ahˇ Yeˬsuˇ ehˇ nehˬ-eu , " Heu ziˇ-euˬ tsawˇ haˬ deuˬ-aˬ , sheuˬ dahˬ dzaˬ ta˰-eu meh .
42020035	Ehˇ k'aw˰ , g'o˰ deh˰ laˇ-eu geuˇ-awˇ , aˬ kaˇ kaˇ ziˇ la˰ k'oeˇ ya deh˰ ya jawˇ-eu tsawˇ haˬ deuˬ-aˬ , sheuˬ dahˬ dzaˬ ta˰-eu maˬ paˇ baw meh .
42020036	Aˬ yaw˰ ma˰-aˬ , mˬ taˆ g'aˬ k'ehˇ lo˰-ehˇ pyeu˰ laˇ-awˇ , tiˬ jawˇ-iˬ maˬ shiˇ-a . Aˬ yaw˰ ma˰ shiˇ g'aˬ-awˇ paˇ g'o˰ deh˰ laˇ-euˬ miˇ neh , Miˬyehˇ-euˬ zaˬ deuˬ pyeu˰ laˇ-euˬ meh .
42020037	Shiˇ-euˬ tsawˇ haˬ deuˬ aˬ diˇ ya g'o˰ deh˰ laˇ meh . Miˬ dzaˬ do˰-eu baw duˆ gaˇ kawˆ bo˰ taˬ-euˬ k'oeˇ tsahˇ-ahˇ , Moˇseˬ neh SahˬpaˬMiˬyehˇ-ahˇ , ' Aˬbyaˬhaˬ-euˬ Miˬyehˇ , Iˇtsaˆ-euˬ Miˬyehˇ , Yaˬkoˆ-euˬ Miˬyehˇ ' lehˇ kuˇ-euˬ gaˇ kawˆ bo˰ taˬ-euˬ meh .
42020038	Aˬ yaw˰-aˬ , shiˇ-euˬ tsawˇ haˬ deuˬ-euˬ Miˬyehˇ maˬ ngeuˇ-a . Deh˰ lu˰-eu tsawˇ haˬ deuˬ-euˬ Miˬyehˇ meh . Aˬ jeˬ miˇ neh ehˇ naˇ , aˬ yaw˰ mehˬ shi dawˬ tawˆ lu˰ yaw deh˰ meh . "
42020039	Zahˇ dawˬ k'o˰ dawˬ mehˬ-eu saˬ laˬ tiˬ paˆ na deuˬ ehˇ-eu , " Saˬ laˬ-oˇ , nawˬ neh ehˇ-euˬ tsaˬ dui dui miˇ-a . "
42020040	K'oeˇ naˇ , aˬ yaw˰ ma˰ aˬ yaw˰-ahˇ tiˬ jeˬ-iˬ maˬ naˇ haˬ peuˬ-a .
42020041	Yeˬ suˇ aˬ yaw˰ ma˰-ahˇ ehˇ nehˬ-eu , " Ka li-aˬ , Daˬbiˇ-euˬ zaˬ meh lehˇ aˬ yaw˰ ma˰ aˬ joˆ-ehˇ ehˇ nya ta .
42020042	Aˬ jeˬ miˇ neh ehˇ naˇ , Daˬbiˇ aˬ yaw˰ neh Ja ceuˬ-eu sahˬ bo˰ la˰ k'oeˇ heu lo˰-ehˇ ehˇ taˬ-euˬ meh . ' Nawˬ-ahˇ muiˇ-eu tsawˇ haˬ deuˬ-ahˇ , nawˬ-euˬ aˬ kuiˇ pehˬ zaˬ uˬ moˆ , ngaˇ maˬ nyeh˰ uiˬ jiˇ k'oeˇ keuˆ ni , ngaˬ-euˬ aˇ maˇ paw nuiˇ-awˬ lehˇ , ngaˬ-euˬ sahˬ paˬ kuˇ hawˇ kamˇ-ahˇ SahˬpaˬMiˬyehˇ ehˇ nehˬ-euˬ meh . '
42020044	Daˬbiˇ-euˬ mawˇ do k'aw˰ , aˬ yaw˰-ahˇ sahˬ paˬ lehˇ kuˇ-eu meh . Toˆ-ehˇ ngeuˇ naˇ , Ka li-aˬ , Daˬbiˇ-euˬ zaˬ aˬ joˆ-ehˇ pyeu˰ nya ta . "
42020045	Tsawˇ haˬ dawˬ tawˆ lu˰ naˇ haˬ lu˰ gaˇ , Yeˬsuˇ aˬ yaw˰-euˬ zaˬ lahˇ deuˬ-ahˇ heu lo˰-ehˇ ehˇ nehˬ-euˬ meh .
42020046	" Pehˇ k'ahˬ pehˇ mahˇ dm dm-ehˇ cah-awˇ , lehˆ lehˆ kawˆ doe ni aˬ cawˬ yaw zeu baw nehˬ-eu jeˬ-ahˇ geu˰ maw˰-eu Zahˇ dawˬ k'o˰ dawˬ mehˬ-eu saˬ laˬ deuˬ-ahˇ yahˇ-awˬ . Aˬ yaw˰ maˬ-aˬ , uˬ duˬ tahˬ nymˇ la˰ k'oeˇ hawˇ-eu bawˬ-iˬ g'eh gaˇ , aˬ cawˬ ta˰-ehˇ muiˬ dzehˬ-eu nuiˇ duˬ deuˬ-ahˇ nuiˇ maw˰-eu meh .
42020047	Miˬ coeˬ miˬ ma deuˬ-euˬ nymˇ-ahˇ aˬ yaw˰ ma˰ k'aˆ dzaˬ-awˇ , aˬ cawˬ bi mawˇ-eu g'aˇ duˬ guiˬ lahˬ g'awˬ myahˇ ni shaˇ-eu meh . Doeˇ dui dui-eu k'ehˬ-eu k'aˆ-eu jeˬ-ahˇ aˬ yaw˰ ma˰ ya daˬ teh˰-a . "
42021001	Yeˬsuˇ haw g'eh ngeh , smˇ muiˬ smˇ baw deuˬ pyuˇ daˬ dawˆ duˬ-ahˇ pyuˇ daˬ dawˆ lu˰ gaˇ ya mawˇ-euˬ meh .
42021002	K'oeˇ ngeh , shaˬ dui dui-eu miˬ coeˬ miˬ ma tiˬ g'aˬ guiˬ shuiˇ maˇ byaˆ nyiˬ byaˆ dawˆ ahˇ lu˰ gaˇ aˬ yaw˰ ya mawˇ-euˬ meh .
42021003	Yeˬsuˇ ehˇ-eu , " Shaˬ dui dui-eu miˬ coeˬ miˬ ma heu g'aˬ aˬ yaw˰ ma˰ dawˬ tawˆ lu˰ myaˆ maˬ tseˇ damˬ-euˬ meh lehˇ , ngaˇ naw ma˰-ahˇ ehˇ-eu ma .
42021004	Aˬ jeˬ miˇ neh ehˇ naˇ , aˬ yaw˰ ma˰-aˬ , g'awˬ mya ni jaˆ-eu la˰ k'oeˇ yuˇ doˆ-awˇ Miˬyehˇ-ahˇ damˬ-euˬ meh . Ehˇ k'aw˰ , aˬ yaw˰-aˬ , shaˬ dui dui-eu la˰ k'oeˇ , aˬ yaw˰ yaw deh˰ deh˰-eu g'aˇ duˬ maˬ dzeˇ ni damˬ jiˇ-euˬ meh . "
42021005	Tsawˇ haˬ tiˬ paˆ na deuˬ , Uˬ duˬ tahˬ nymˇ nymˇ ma-ahˇ muiˬ dui dui-eu k'aˬ lo gawˬ-awˇ tsoˆ taˬ-euˬ gaˇ kawˆ hawˇ-eu , k'oeˇ gaˇ Miˬyehˇ-ahˇ aˬ joˆ-ehˇ lawˇ nehˬ shehˇ nehˬ lu˰-eu gaˇ kawˆ ja poeˬ-eu meh . Ehˇ k'aw˰ , aˬ yaw˰ ma˰-ahˇ Yeˬsuˇ heu lo˰-ehˇ ehˇ nehˬ-euˬ meh .
42021006	" Nymˬ-mˇ naw ma˰ heu deuˬ dawˬ tawˆ lu˰ ya mawˇ lu˰ meh . Heu gaˇ k'aˇ gawˬ taˬ-euˬ k'aˬ lo heu deuˬ tiˬ siˬ k'oeˇ taˆ tiˬ siˬ maˬ jaˆ zi˰ nya ni byaˆ-iˇ jiˇ-eu aˇ nah keuˆ le teh˰-a . "
42021007	Aˬ yaw˰ ma˰ Yeˬsuˇ-ahˇ naˇ haˬ-eu , " Saˬ laˬ-oˇ , k'oeˇ lo˰-ehˇ g'eh-eu jeˬ aˬ myah keuˆ le ta . K'oeˇ lo˰-ehˇ keuˆ le-eu lehˇ g'eh ngeh , aˬ joˆ-ehˇ pyeu˰ laˇ gaˇ haw-awˇ ya siˬ ta . "
42021008	Yeˬsuˇ ehˇ-eu , " Aˬ cawˬ neh gaˇ ma maˬ bi sheuˬ bahˬ ni yaw gahˇ gahˇ-ehˇ deh˰-awˬ . Aˬ jeˬ miˇ neh ehˇ naˇ , ngaˬ-euˬ g'aˇ duˬ ngehˬ dah le-euˬ ma lehˇ ehˇ-eu tsawˇ haˬ g'awˬ mya g'aˬ doˆ le-awˇ , ' Ngaˇ aˬ yaw˰ ma . Aˇ nah aˇ yamˬ k'oeˇ yamˬ keuˆ le-euˬ meh ' lehˇ ehˇ teh˰-a . Aˬ yaw˰ ma˰-euˬ mehˬ nah naw ma˰ taˬ caw teh .
42021009	Guiˇ deuˆ-eu teˇ saˇ hawˇ-eu miˇ k'ahˬ suˬ saˬ-eu gaˇ kawˆ naw ma˰ ya gaˬ ngeh , taˬ tsawˬ guˆ-iˇ . K'oeˇ lo˰-ehˇ g'eh-eu jeˬ yaw beh keuˆ le teh˰-a . Ehˇ k'aw˰ , aˇ saˬ saˬ-eu aˇ yamˬ keuˆ le-euˬ maˬ ngeuˇ-a siˬ . "
42021010	K'oeˇ naˇ , aˬ yaw˰ ma˰-ahˇ aˬ yaw˰ paˇ ehˇ nehˬ-eu , " Miˇ k'ahˬ tiˬ k'ahˬ tiˇ k'ahˬ guiˇ deuˆ-awˇ , tsawˇ jeuˬ tiˬ jeuˬ tiˇ jeuˬ ceh teh˰-a .
42021011	Miˇ luˆ luˆ dui dui-awˇ , yawˬ gaˇ na lu˰ meh˰-eu shu˰-eu jeˬ hawˇ-eu , yaw jaw naˇ-eu naˇ gawˇ gawˇ ma keuˆ le teh˰-a . Guˆ dui dui laˇ paˬ-ehˇ g'eh-eu jeˬ hawˇ-eu huiˬ dui dui-eu bi siˬ bi mawˇ-eu jeˬ mˬ-ahˇ neh doˆ le teh˰-a .
42021012	Ehˇ k'aw˰ , k'oeˇ lo˰-ehˇ g'eh-eu deuˬ maˬ keuˆ le mi naˆ-ehˇ , aˬ cawˬ naw ma˰-ahˇ nyeh˰-awˇ , k'ehˬ nehˬ k'aˆ nehˬ la˰ teh˰-a . Yaˇ k'aˬ bi daˇ-eu g'aˇ duˬ , naw ma˰-ahˇ uˬ duˬ tahˬ nymˇ doe ni nyeh˰ g'eh-awˇ , pa˰ kuˆ doe bi nyeh˰ uˇ teh˰-a . Naw ma˰ ngaˬ-euˬ tsawˇ myahˇ-ahˇ g'oe-eu baˬ da neh , sahˬ paˬ sahˬ ma deuˬ-euˬ mehˬ shi , aˬ cawˬ naw ma˰-ahˇ tsahˇ g'eh teh˰-a .
42021013	K'oeˇ-aˬ , naw ma˰ Laˬ k'aˬ cehˇ-eu Guiˬ lahˬ dawˬ gaˇ kawˆ saˇ kiˇ kamˬ-eu g'aˇ duˬ muiˬ-eu aˇ yamˬ meh .
42021014	Naw ma˰ aˬ cawˬ-ahˇ aˬ joˆ-ehˇ ya ngehˬ ya tmˇ k'o˰ nehˬ-eu gaˇ kawˆ , aˇ yamˬ maˬ keuˆ laˇ mi naˆ-ehˇ k'ahˬ maˬ lahˇ ni jawˇ-awˬ .
42021015	Aˬ jeˬ miˇ neh ehˇ naˇ , naw ma˰-ahˇ muiˇ-eu deuˬ maˬ ja g'aˬ nya-eu dawˬ hawˇ-eu zaˬ siˬ tsawˇ gahˇ , naw ma˰-ahˇ ngaˇ bi˰ ma .
42021016	Naw ma˰-euˬ aˬ da aˬ ma , mehˇ nmˇ , aˬ yui˰ aˬ nyiˇ hawˇ-eu cawˬ deuˬ neh , naw ma˰-ahˇ aˬ cawˬ-euˬ aˬ la˰ la˰ k'oeˇ bi a nehˬ gaˇ keuˆ-awˇ , tiˬ paˆ na deuˬ-aˬ , seh˰ gaˇ keuˆ ni ya daˬ teh˰-a .
42021017	Naw ma˰ ngaˬ-euˬ tsawˇ myahˇ-ahˇ g'oe-eu miˇ neh , tsawˇ haˬ dawˬ tawˆ lu˰ naw ma˰-ahˇ bye teh˰-a .
42021018	Ehˇ k'aw˰ , naw ma˰-euˬ uˬ duˬ tsehˇ kahˇ tiˬ kahˇ teh˰-ehˇ k'aw˰ , cawˆ-iˇ gaˇ maˬ keuˆ-aˇ .
42021019	Naw ma˰ zi˰ dah ni kamˬ coeˇ naˇ , deh˰-eu jeˬ-ahˇ za teh˰-a .
42021020	" Yeˬluˇsaˬlehˬ meuˬ-ahˇ guiˇ ma˰ deuˬ jawˬ lahˇ le-euˬ gaˇ ya mawˇ ngeh , meuˬ k'oeˇ meuˬ ya cawˆ-iˇ-eu aˇ yamˬ keuˆ le-euˬ gaˇ siˬ nya-awˬ .
42021021	K'oeˇ ngeh , Yuˇdaˆ miˇ k'ahˬ-ahˇ jawˇ-eu tsawˇ haˬ deuˬ gawˬ jawˬ paw ya cehˆ daˆ-awˇ , meuˬ la˰ k'oeˇ jawˇ-eu tsawˇ haˬ deuˬ meuˬ la˰ nyiˇ ya cehˆ doˆ meh . Dahˇ taˆ jawˇ-eu tsawˇ haˬ deuˬ meuˬ-ahˇ maˬ ya uˇ le-a .
42021022	Aˬ jeˬ miˇ neh ehˇ naˇ , k'oeˇ-aˬ , Jaˇli˰ la˰ k'oeˇ k'aˇ ehˇ taˬ-euˬ jeˬ bi byah laˇ-eu g'aˇ duˬ , k'ehˬ-eu k'aˆ-eu aˇ nah deuˬ pyeu˰-eu meh .
42021023	Aˇ nah aˇ yamˬ k'oeˇ keuˆ le ngeh , aˬ nyiˇ pi lu˰-eu zaˬ miˬ zaˬ deuˬ hawˇ-eu , zaˬ nahˬ aˬ ma deuˬ shaˬ zahˬ na˰ dui dui teh˰-a . Aˬ jeˬ miˇ neh ehˇ naˇ , noeˬ shaˬ dui dui-eu jeˬ miˇ k'ahˬ heu k'ahˬ k'oeˇ taˆ keuˆ le-awˇ , Miˬyehˇ nui ma pehˇ-eu jeˬ tsawˇ jeuˬ heu jeuˬ k'oeˇ taˆ teuˇ le teh˰-a .
42021024	Aˬ yaw˰ ma˰ mi cehˇ k'ehˬ-ahˇ ya shiˇ-awˇ , aˬ cawˬ miˇ k'ahˬ doe ni bi nyeh˰ byoˆ g'eh teh˰-a . Yeˬluˇsaˬlehˬ meuˬ-aˬ , aˬ cawˬ tsawˇ jeuˬ neh bi nawˬ pahˬ teh˰-a . Aˬ cawˬ tsawˇ jeuˬ k'oeˇ deuˬ-euˬ aˇ yamˬ maˬ jiˇ k'oeˇ keuˆ ni , bi nawˬ pahˬ taˬ teh˰-a .
42021025	" Nahˇ ma , ba la , aˬ guiˇ la˰ k'oeˇ , bi siˬ bi mawˇ-eu g'awˬ mya jeˬ pyeu˰ doˆ laˇ teh˰-a . Miˇ tsaˬ tsawˇ jeuˬ deuˬ iˬ ma laˆ shaˆ iˇ luˆ dzeh-awˇ teˇ saˇ mahˇ gaˇ guˆ dui dui-awˇ , zahˬ leˇ tsoˆ leˇ teh˰-a .
42021026	Miˇ tsaˬ k'oeˇ taˆ keuˆ le teuˇ le-eu lehˇ g'eh-eu jeˬ-ahˇ tsawˇ haˬ zaˬ deuˬ noeˬ mawˇ-awˇ , mya˰ leˇ teh˰-a . Aˬ jeˬ miˇ neh ehˇ naˇ , mˬ taˆ-euˬ baoˬ deuˬ luˆ laˇ nyeh laˇ jiˇ teh˰-a .
42021027	K'oeˇ naˇ , Tsawˇhaˬ-euˬ Zaˬmaˇ mˬ dmˇ dziˬ-awˇ , baoˬ hawˇ-eu yaw sheh˰ k'ahˬ sehˇ huiˬ dui dui-eu la˰ k'oeˇ oe gaˇ ya mawˇ teh˰-a .
42021028	Heu lo˰-ehˇ g'eh-eu deuˬ pyeu˰ dahˬ beh laˇ ngeh , uˬ duˬ ba˰ diˇ-awˇ haw-awˬ . Aˬ jeˬ miˇ neh ehˇ naˇ , naw ma˰-ahˇ ka k'o˰ le-eu aˇ yamˬ peh laˇ-euˬ meh . "
42021029	K'oeˇ naˇ , yaw jeˬ maˬ jeˬ heu hmˬ , aˬ yaw˰ ma˰-ahˇ Yeˬsuˇ ja mehˬ nehˬ-euˬ meh . " Siˬ guˬ aˇ bawˇ hawˇ-eu , aˇ bawˇ dawˬ tawˆ lu˰-ahˇ haw-awˬ .
42021030	Aˇ bawˇ baw nmˬ nmˬ laˇ gaˇ naw ma˰ ya mawˇ ngeh , jawˇ la doˆ le shaw-iˬ meh lehˇ naw ma˰ siˬ nya meh .
42021031	K'oeˇ lo˰-ehˇ duˇ ni , gaˇ kawˆ k'oeˇ deuˬ pyeu˰ doˆ laˇ ngeh , Miˬyehˇ Miˇk'ahˬ keuˆ le-eu dawˬ peh peh laˇ-euˬ meh lehˇ naw ma˰ siˬ nya-awˬ .
42021032	" Nymˬ-mˇ deh˰ lu˰-eu tsawˇ haˬ heu deuˬ maˬ shiˇ jiˇ mi naˆ-ehˇ , gaˇ kawˆ heu deuˬ dawˬ tawˆ lu˰ pyeu˰ laˇ teh˰-a lehˇ , naw ma˰-ahˇngaˇ maˇ jawˆ ni ehˇ-eu ma .
42021033	Mˬ hawˇ-eu miˇ maˬ jaˆ coeˇ-ehˇ byoˆ-iˇ k'aw˰ , ngaˬ-euˬ dawˬ tiˬ jawˇ-iˬ maˬ byoˆ-iˇ-aˇ .
42021034	" Naw ma˰ yaw beuˇ beuˇ-ehˇ jawˇ-awˬ . Maˬ ngeuˇ naˇ , dzaˬ boˆ dawˇ boˆ boˆ-eu jeˬ , dzaˬ yeh˰ dawˇ yeh˰-eu jeˬ hawˇ-eu , yaw deh˰ deh˰-eu gaˇ kawˆ k'ahˬ lahˇ-eu jeˬ naw ma˰-euˬ nui ma-ahˇ ciˬ tehˬ taˬ-awˇ maˬ noeˬ maˬ duˇ-ehˇ jawˇ lu˰ ngeh , lahˇ ju-ahˇ pa˰ leˇ-eu lo˰-ehˇ , aˇ nah k'oeˇ nah naw ma˰ k'oeˇ taˆ ja pyuˬ ni bi keuˆ le nmˬ-mˇ .
42021035	Aˬ jeˬ miˇ neh ehˇ naˇ , miˇ tsaˬ heu k'oeˇ taˆ k'aˇ jawˇ-eu tsawˇ haˬ dawˬ tawˆ lu˰ k'oeˇ taˆ aˇ nah k'oeˇ nah keuˆ le teh˰-a .
42021036	Keuˆ le teuˇ le-eu gaˇ kawˆ k'oeˇ deuˬ dawˬ tawˆ lu˰-ahˇ , naw ma˰ deh˰ dzeuˇ jawˇ dzeuˇ nya ni g'aˬ tiˬ byah ahˇ-awˇ , Tsawˇhaˬ-euˬ Zaˬmaˇ mehˬ shi ya yaw˰ gaˇ deh˰ keuˆ nya ni , aˬ myah lu˰ yaw beuˇ beuˇ-ehˇ jawˇ-awˇ guiˬ lahˬ shaˇ-awˬ . "
42021037	Yeˬsuˇ-aˬ , yawˬ nah na lu˰ nah g'ahˇ paw Uˬ duˬ tahˬ nymˇ nymˇ ma la˰ k'oeˇ mehˬ nehˬ-euˬ meh . Ehˇ k'aw˰ , uˬ ci˰ ci˰ le ngeh , Saˬloˬ gawˬ jawˬ-ahˇ ya˰ leˇ-eu meh .
42021038	Uˬ shawˬ yaw na˰-ehˇ tsawˇ haˬ dawˬ tawˆ lu˰ Uˬ duˬ tahˬ nymˇ nymˇ ma-ahˇ le-awˇ , aˬ yaw˰ mehˬ nehˬ tsoˆ nehˬ gaˇ naˇ haˬ leˇ-eu meh .
42022001	Baˬsaˬkaˬ Bawˬ-iˬ lehˇ kuˇ-eu Dehˬ tseˬ maˬ dawˆ-euˬ Kaˬ muˇ dzaˬ-eu Bawˬ-iˬ g'eh-eu aˇ yamˬ peh laˇ-euˬ meh .
42022002	Piˇ ma aˬ yui˰ deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ deuˬ-aˬ , tsawˇ haˬ aˇ ma˰-ahˇ guˆ-eu meh . K'oeˇ miˇ neh , Yeˬsuˇ-ahˇ ciˬ cuˇ ni seh˰ k'oeˬ-eu gaˇ ma poˆ lu˰-eu meh .
42022003	K'oeˇ naˇ , zaˬ lahˇ tseˇ nyi˰ g'aˬ la˰ k'oeˇ ahˇ-eu Iˇsaˬgaˬliˬoˆ lehˇ ehˇ-eu Yuˇdaˆ k'oeˇ g'aˬ-ahˇ neh˰ Saˬdaˬ uˇ leˇ-euˬ meh .
42022004	K'oeˇ miˇ neh , piˇ ma aˬ yui˰ deuˬ hawˇ-eu uˬ duˬ tahˬ nymˇ nymˇ ma-ahˇ lo˰ piˇ-eu deuˬ k'oeˇ taˆ uˆ lahˇ-eu yaw huiˬ yaw mahˇ deuˬ jawˇ gaˇ Yuˇdaˆ iˇ-awˇ , Yeˬsuˇ-ahˇ aˬ joˆ-ehˇ ahˬ dzaˬ-eu gaˇ kawˆ ja cawˬ-iˇ-euˬ meh .
42022005	Aˬ yaw˰ ma˰ laˬ k'aˬ cehˇ-awˇ , aˬ yaw˰-ahˇ pyuˇ bi˰-eu g'aˇ duˬ nui ma tsaˬ-euˬ meh .
42022006	Yuˇdaˆ g'eh nui ma tsaˬ-awˇ , aˬ cawˬ maˬ bi siˬ ni Yeˬsuˇ-ahˇ aˬ yaw˰ ma˰-euˬ aˬ la˰ la˰ k'oeˇ a ahˇ nehˬ-eu g'aˇ duˬ aˬ myah yeh˰ laˇ nga lehˇ jawˬ-euˬ meh .
42022007	K'oeˇ naˇ , Baˬsaˬkaˬ dzaˬ byawˇ g'aˇ duˬ yawˇ zaˬ ya seh˰-eu aˇ nah pyeu˰-eu Dehˬ tseˬ maˬ ahˇ-eu kaˬ muˇ dzaˬ-eu aˇ nah keuˆ le-euˬ meh .
42022008	Beˬtuˆluˆ hawˇ-eu Yoˇhaˬ aˬ nya˰-ahˇ Yeˬsuˇ ehˇ nehˬ-eu , ' Naw nya˰ iˇ-awˇ aˬ dui ma˰ Baˬsaˬkaˬ dzaˬ byawˇ dzaˬ-eu g'aˇ duˬ lehˬ hmˬ-iˇ-awˬ . "
42022009	Aˬ yaw˰ nya˰ ehˇ-eu , " Aˬ geu gaˇ lehˬ hmˬ-iˇ nmˇ . "
42022010	Yeˬsuˇ ehˇ-eu , " Naw nya˰ meuˬ-ahˇ uˇ leˇ ngeh , iˇ cu˰ mui deuˇ oeˬ lahˬ ba˰ lu˰-eu tsawˇ haˬ tiˬ g'aˬ-ahˇ ya tahˬ puˬ teh˰-a . Aˬ yaw˰ uˇ-iˇ-eu nymˇ-ahˇ keuˆ ni aˬ yaw˰-euˬ mehˬ nah caw teh g'eh-awˬ .
42022011	K'oeˇ naˇ , nymˇ k'oeˇ nymˇ-euˬ nymˇ sahˇ g'aˬ-ahˇ , ' Saˬlaˬ nyaˇ-eu aˬ yaw˰ hawˇ-eu aˬ yaw˰-euˬ zaˬ lahˇ deuˬ Baˬsaˬkaˬ dzaˬ byawˇ dzaˬ-eu g'aˇ duˬ aˇ lawˆ aˬ gaˇ jaˆ ta jeˇ ' lehˇ naˇ haˬ-awˬ .
42022012	K'oeˇ ngeh , nymˇ-euˬ la˰ taˆ tiˆ-ahˇ laˆ saˆ taˬ-awˇ jaˆ-eu aˇ lawˆ lawˆ ma tiˬ lawˆ , naw nya˰-ahˇ aˬ yaw˰ mehˬ nehˬ la˰ teh˰-a . K'oeˇ gaˇ lehˬ hmˬ dah taˬ-awˬ . "
42022013	Aˬ yaw˰ nya˰ iˇ haw ngeh , yawˬ jeˬ na lu˰ Yeˬsuˇ neh ehˇ-euˬ lo˰-ehˇ jaˆ gaˇ ya mawˇ-awˇ , Baˬsaˬkaˬ dzaˬ byawˇ Lehˬ hmˬ laˆ dawˆ-euˬ meh .
42022014	Baˬsaˬkaˬ dzaˬ byawˇ dzaˬ-eu aˇ yamˬ keuˆ laˇ ngeh , Yeˬsuˇ hawˬ jeh-ahˇ jawˬ leˇ-euˬ meh . G'aˬ k'ehˇ deuˬ k'aw˰ , aˬ yaw˰ nehˬ-ehˇ jawˬ leˇ-euˬ meh .
42022015	Aˬ yaw˰ maˬ-ahˇ aˬ yaw˰ ehˇ nehˬ-eu , " Ngaˇ maˬ ya kamˇ shiˇ mi naˆ-ehˇ , naw ma˰ nehˬ-ehˇ Baˬsaˬkaˬ dzaˬ byawˇ heu byawˇ dzaˬ ta˰ maw˰ dui dui-eu ma .
42022016	Aˬ jeˬ miˇ neh ehˇ naˇ , Miˬyehˇ Miˇk'ahˬ la˰ k'oeˇ dzaˬ byawˇ heu-euˬ dawˬ tsui˰ maˬ byah laˇ k'oeˇ keuˆ ni , dzaˬ byawˇ heu ngaˇ maˬ paˇ dzaˬ ma lehˇ , naw ma˰-ahˇ ngaˇ ehˇ-eu ma . "
42022017	K'oeˇ naˇ , Yeˬsuˇ k'mˬ maˬ ciˬ-awˇ , Miˬyehˇ-euˬ guiˬ lahˬ-ahˇ ja ceuˬ-awˇ ehˇ-eu , " K'mˬ maˬ heu ciˬ-awˇ , tiˬ g'aˬ ui cuiˆ dawˇ-awˬ .
42022018	Aˬ jeˬ miˇ neh ehˇ naˇ , Miˬyehˇ Miˇk'ahˬ maˬ keuˆ le k'oeˇ keuˆ ni , aˬ ga˰ dzaˇ uiˇ ngaˇ maˬ paˇ dawˇ ma . "
42022019	K'oeˇ lo˰-ehˇ ehˇ g'aˬ ngeh , aˬ yaw˰ kaˬ muˇ yuˇ-awˇ , Miˬyehˇ-euˬ guiˬ lahˬ-ahˇ ja ceuˬ-awˇ ngawˬ pyehˬ-euˬ meh . K'oeˇ naˇ , aˬ yaw˰ ma˰-ahˇ biˇ nehˬ-awˇ ehˇ-eu , " Heu-aˬ , naw ma˰ g'aˇ duˬ lawˇ nehˬ-euˬ ngaˬ-euˬ g'awˇ mawˇ ma . Ngaˬ-ahˇ noeˬ keuˆ-eu la˰ k'oeˇ heu lo˰-ehˇ mˇ-awˬ . "
42022020	K'oeˇ gaˇ duˇ ni , ci˰ hawˬ dzaˬ g'aˬ ngeh , aˬ yaw˰ma˰-ahˇ k'mˬ maˬ ciˬ nehˬ-awˇ ehˇ-eu , " Heu-aˬ , naw ma˰ g'aˇ duˬ yoeˇ le-euˬ ngaˬ-euˬ shiˬ baˬ da neh pyeu˰ laˇ-euˬ dawˬ ma saˇ jaˇ yaw shui˰ ma .
42022021	" Ehˇ k'aw˰ , ngaˬ-ahˇ ahˬ dzaˬ-eu g'aˬ-euˬ aˬ la˰-aˬ , ngaˬ nehˬ-ehˇ hawˬ jeh ta˰ lu˰ meh .
42022022	Tsawˇ haˬ-euˬ Zaˬmaˇ-aˬ , Miˬyehˇ neh noeˬ tsehˆ taˬ-euˬ lo˰-ehˇ ya shiˇ teh˰-a . Ehˇ k'aw˰ , aˬ yaw˰-ahˇ ahˬ dzaˬ-euˬ g'aˬ ya noeˬ shaˬ dui dui teh˰-a . "
42022023	K'oeˇ ngeh , aˬ yaw˰ ma˰ la˰ k'oeˇ aˬ yaw˰-ahˇ ahˬ dzaˬ-euˬ g'aˬ aˬ suˇ g'aˬ-a lehˇ , aˬ yaw˰ ma˰ tiˬ g'aˬ tiˇ g'aˬ naˇ haˬ-eu meh .
42022024	Zaˬ lahˇ deuˬ yaw kaˬ , aˬ geu g'aˬ aˬ cawˬ naˆ maˬ tseˇ huiˬ dzehˬ-eu gaˇ kawˆ tsawˇ pyehˇ pyehˇ-eu meh .
42022025	Aˬ yaw˰ ma˰-ahˇ Yeˬsuˇ ehˇ nehˬ-eu , " Aˬ cawˬ miˇ k'ahˬ-euˬ sahˬ paˬ deuˬ-aˬ , miˇ k'ahˬ zaˬ deuˬ k'oeˇ taˆ baoˬ jaˆ-eu meh . Miˇ k'ahˬ-ahˇ uˆ lahˇ-eu tsawˇ haˬ deuˬ k'aw˰ , guiˬ lahˬ bi˰-eu tsawˇ haˬ deuˬ lehˇ yawˬ haˇ yawˬ ha kuˇ-eu meh .
42022026	Ehˇ k'aw˰ , naw ma˰-aˬ , k'oeˇ lo˰-ehˇ taˬ geu˰ . Naw ma˰ la˰ k'oeˇ aˬ cawˬ naˆ maˬ tseˇ huiˬ dzehˬ-eu g'aˬ-aˬ , aˬ cawˬ naˆ maˬ tseˇ nyiˇ-eu g'aˬ lo˰-ehˇ geu˰-awˇ , aˬ cawˬ koeˇ taˆ aˬ yui˰ aˬ tsu geu˰-eu g'aˬ-aˬ , aˬ cawˬ-euˬ zaˬ k'aˆ lo˰-ehˇ geu˰-awˬ .
42022027	Huiˬ dzehˬ-eu g'aˬ aˬ geu g'aˬ-a . Hawˬ jeh-ahˇ jawˬ-awˇ dzaˬ-eu g'aˬ-a loˇ . Hawˬ byawˇ laˆ dawˆ nehˬ-eu g'aˬ-a loˇ . Hawˬ jeh-ahˇ jawˬ-awˇ dzaˬ-eu g'aˬ huiˬ dzehˬ-eu maˬ ngeuˇ-a loˇ . Ehˇ k'aw˰ , ngaˇ-aˬ , naw ma˰-ahˇ hawˬ byawˇ laˆ dawˆ nehˬ-eu g'aˬ lo˰-ehˇ duˇ-eu ma .
42022028	" Naw ma˰ ngaˬ-ahˇ maˬ byehˇ dzeh ni , ngaˬ nehˬ-ehˇ tiˬ kawˆ lo˰-ehˇ shaˬ-eu zahˬ-eu jeˬ-ahˇ daˬ dzeuˇ la˰-euˬ meh .
42022029	Ngaˬ Da neh ngaˬ-ahˇ uˆ lahˇ-eu baoˬ bi˰ la˰-euˬ lo˰-ehˇ , naw ma˰-ahˇ k'aw˰ baoˬ k'oeˇ ngaˇ bi˰-eu ma .
42022030	Ngaˇ uˆ lahˇ-eu miˇ k'ahˬ la˰ k'oeˇ , naw ma˰ ngaˬ-euˬ hawˬ jeh-ahˇ ya dzaˬ yaw dawˇ ta˰-awˇ , Iˇsaˬleˬlaˆ tsawˇ jeuˬ tseˇ nyi˰ jeuˬ k'oeˇ taˆ uˆ lahˇ-eu dzoeˬ dzaˬ nuiˇ mahˬ deuˬ k'oeˇ taˆ , naw ma˰ nuiˇ-awˇ ya dzoeˬ teh˰-a .
42022031	" Siˇmoˬ-oˇ , Siˇmoˬ-oˇ , haw taˬ-awˬ . Cehˇ baw shawˇ-eu lo˰-ehˇ , yaw muiˬ yaw doeˇ siˬ duˬ laˇ ni naw ma˰ dawˬ tawˆ lu˰-ahˇ lawˬ haw-eu g'aˇ duˬ , neh˰ Saˬdaˬ a kawˬ-aˬ za taˬ-euˬ meh .
42022032	Ehˇ k'aw˰ , Siˇmoˬ nawˇ jah-eu jeˬ-ahˇ maˬ ya byehˇ dzeh ni ngaˇ guiˬ lahˬ shaˇ lu˰-eu ma . Nawˇ noeˬ poˆ-awˇ g'o˰ k'o˰ laˇ ngeh , nawˬ-euˬ cawˬ zaˬ lahˇ deuˬ-ahˇ g'aˬ bi˰ nehˬ-awˬ . "
42022033	Beˬtuˆluˆ ehˇ-eu , " Sahˬpaˬ-oˇ , nawˬ nehˬ-ehˇ pa˰ kuˆ-ahˇ tiˬ kawˆ lo˰-ehˇ uˇ-awˇ tiˬ gaˇ shiˇ-eu g'aˇ duˬ ngaˇ noeˬ tsehˆ taˬ-euˬ ma . "
42022034	Yeˬsuˇ ehˇ-eu , " Beˬtuˆluˆ-oˇ , ngaˇ nawˬ-ahˇ heu lo˰-ehˇ ehˇ-eu ma . Nymˇ ci˰ ya poeˇ maˬ doeˇ laˇ mi naˆ-ehˇ , ngaˬ-ahˇ maˬ siˬ lehˇ , smˬ poˆ keuˆ ni nawˇ pyehˇ teh˰-a . "
42022035	K'oeˇ naˇ , Yeˬsuˇ aˬ yaw˰-euˬ zaˬ lahˇ deuˬ-ahˇ ehˇ nehˬ-eu , " Ngaˇ naw ma˰-ahˇ , pyuˇ pawˬ behˆ , pehˇ tahˬ , sehˬ nawˆ , heu deuˬ maˬ bi yuˇ ni k'ehˇ g'eh ngeh , naw ma˰ tiˬ jeˬ paˬ loˬ-euˬ jaˆ te loˇ . " Aˬ yaw˰ ma˰ ehˇ-eu , " Tiˬ jeˬ-iˬ maˬ loˬ-aˬ . "
42022036	Yeˬsuˇ ehˇ-eu , " Ehˇ k'aw˰ , nymˬ-mˇ poˆ jawˇ-aˬ , pyuˇ pawˬ behˆ k'aˇ ahˇ-eu tsawˇ haˬ , pyuˇ pawˬ behˆ pi g'eh-awˬ . Pehˇ tahˬ jaˆ-eu tsawˇ haˬ k'aw˰ , sha˰ g'eh-awˬ . Mi cehˇ maˬ ahˇ-eu tsawˇ haˬ , yawˬ ha-euˬ pehˇ k'ahˬ ahˬ-awˇ mi cehˇ zeuˇ-awˬ .
42022037	Aˬ jeˬ miˇ neh ehˇ naˇ , ' Aˬ yaw˰-ahˇ smˇ k'oeˬ tahˇ joe lo˰-ehˇ sawˇ nehˬ teh˰-a ' lehˇ ehˇ-eu dawˬ k'oeˇ dawˬ ngaˬ-euˬ k'oeˇ taˆ keuˆ le teh˰-a . Ngaˬ-euˬ gaˇ kawˆ k'aˇ bo˰ taˬ-euˬ jeˬ byah laˇ meh . "
42022038	Zaˬ lahˇ deuˬ ehˇ-eu , " Sahˬpaˬ-oˇ , haw sheˇ . Heu gaˇ mi cehˇ nyiˬ kahˇ ahˇ ma , " Yeˬsuˇ ehˇ-eu , " G'aˬ teh˰-a . "
42022039	Yeˬsuˇ-aˬ , aˬ myah myah aˬ yaw˰ k'aˇ jahˇ-eu lo˰-ehˇ , meuˬ-ahˇ neh doˆ-iˇ-awˇ , saˬ loˬ gawˬ jawˬ-ahˇ le-euˬ meh . Zaˬ lahˇ deuˬ k'aw˰ , aˬ yaw˰ nehˬ-ehˇ le-euˬ meh .
42022040	Jawˇ duˬ k'oeˇ tsahˇ-ahˇ aˬ yaw˰ le keuˆ ngeh , " Muˇ juˇ juˇ-eu mehˬ nah maˬ ya caw teh g'eh ni guiˬ lahˬ shaˇ-awˬ " lehˇ , aˬ yaw˰ ma˰-ahˇ ehˇ nehˬ-euˬ meh .
42022041	K'oeˇ naˇ , aˬ yaw˰ ma˰ jawˇ gaˇ neh daˇ biˬ tiˬ biˬ kaˬ gaˇ aˬ yaw˰ iˇ-awˇ , pawˬ tsui˰ pawˬ dmˬ dmˬ-awˇ guiˬ lahˬ shaˇ-euˬ meh .
42022042	" Aˬ da-oˇ , nawˇ nui ma tsaˬ naˇ shaˬ zahˬ na˰ dui dui-eu k'mˬ maˬ heu k'mˬ-ahˇ bi dzeuˇ-iˇ la˰ . Ehˇ k'aw˰ , ngaˬ-euˬ nui noeˬ taˬ bi pyeu˰ la˰ . Nawˬ-euˬ nui noeˬ bi pyeu˰-awˬ . "
42022043	Mˬ taˆ g'aˬ k'ehˇ tiˬ g'aˬ aˬ yaw˰ jawˇ gaˇ doˆ le-awˇ , aˬ yaw˰-ahˇ g'aˬ bi˰ lahˬ nehˬ-euˬ meh .
42022044	Aˬ yaw˰ nui ma shaˬ zahˬ mˇ dui dui-eu la˰ k'oeˇ , yaw beh naˆ maˬ tseˇ guiˬ lahˬ paˇ shaˇ dui dui-euˬ meh . Shiˬ miˇ tsa dzaˆ ka-eu lo˰-ehˇ , aˬ yaw˰ kuˬ pyuˇ yoeˇ le-euˬ meh .
42022045	Aˬ yaw˰ guiˬ lahˬ shaˇ lu˰-eu tuˇ laˇ-awˇ , zaˬ lahˇ deuˬ jawˇ gaˇ g'o˰-iˇ ngeh , noeˬ shaˬ dui dui-awˇ g'aˬ doeˇ doeˇ-eu miˇ neh , yu˰ k'aˆ taˬ-euˬ gaˇ ya mawˇ-euˬ meh .
42022046	Aˬ yaw˰ ma˰-ahˇ aˬ yaw˰ ehˇ nehˬ-eu , " Naw ma˰ aˬ jeˬ miˇ neh yu˰ k'aˆ lu˰ te . Muˇ juˇ juˇ-eu mehˬ nah maˬ ya caw teh g'eh ni , tuˇ-awˇ guiˬ lahˬ shaˇ-awˬ . "
42022047	Yeˬsuˇ dawˬ ngehˬ g'aˬ-eu maˬ dah ni , zaˬ lahˇ tseˇ nyi˰ g'aˬ la˰ k'oeˇ ahˇ-eu Yuˇdaˆ lehˇ myahˇ-euˬ g'aˬ mehˬ huˬ huˬ-awˇ , tsawˇ haˬ aˇ ma˰ tiˬ ma˰ laˇ keuˆ-euˬ meh . Aˬ yaw˰ Yeˬsuˇ-ahˇ mehˬ cuˇ cuˇ-eu lehˇ , Yeˬsuˇ-euˬ dawˬ peh le-euˬ meh .
42022048	Ehˇ k'aw˰ , Yeˬsuˇ aˬ yaw˰-ahˇ ehˇ nehˬ-eu , " Yuˇdaˆ-oˇ , nawˇ Tsawˇhaˬ-euˬ Zaˬmaˇ-ahˇ mehˬ cuˇ tiˬ poˆ cuˇ-awˇ ahˬ dzaˬ-eu lehˇ g'eh-eu ma loˇ . "
42022049	Yeˬsuˇ nehˬ-ehˇ jawˇ lu˰-eu tsawˇ haˬ deuˬ , Yeˬsuˇ-ahˇ nyeh˰ laˇ-euˬ ngaˇ lehˇ haw siˬ ngeh , " Sahˬpaˬ-oˇ , nga ma˰ mi cehˇ neh deuˆ ma de " lehˇ ehˇ-eu meh .
42022050	Aˬ yaw˰ ma˰ la˰ k'oeˇ tiˬ g'aˬ , Piˇma Yaw huiˬ g'aˬ-euˬ zaˬ k'aˆ-ahˇ mi cehˇ neh coeˇ-awˇ , naˬ pa˰ aˇ maˇ paw pyawˬ coeˇ tsehˆ dzeh-euˬ meh .
42022051	Ehˇ k'aw˰ , " G'aˬ-aˇ . Taˬ paˇ jahˇ " lehˇ Yeˬsuˇ ehˇ-awˇ , na pa˰-ahˇ toeˬ ciˆ-awˇ laˆ taˬ nehˬ-euˬ meh .
42022052	K'oeˇ naˇ , piˇ ma aˬ yui˰ deuˬ , Uˬ duˬ tahˬ nymˇ nymˇ ma-ahˇ lo˰ piˇ-eu guiˇ ma˰ deuˬ k'oeˇ taˆ uˆ lahˇ-eu yaw huiˬ yaw mahˇ deuˬ hawˇ-eu , Uˬ duˬ tahˬ nymˇ nymˇ ma la˰ k'oeˇ aˬ yui˰ aˬ tsu geu˰ lu˰-eu deuˬ-ahˇ , Yeˬ suˇ heu lo˰-ehˇ ehˇ nehˬ-eu meh . " Smˇ k'oeˬ tahˇ joe-ahˇ nyeh˰-eu lo˰-ehˇ , mi cehˇ hawˇ-eu daˇ kawˬ ba˰-awˇ naw ma˰ ngaˬ-ahˇ ya nyeh˰ laˇ ta loˇ .
42022053	Naw ma˰ nehˬ-ehˇ Uˬ duˬ tahˬ nymˇ nymˇ ma la˰ k'oeˇ yawˬ nah na lu˰ ngaˇ jawˇ lu˰ ngeh , naw ma˰ ngaˬ-ahˇ maˬ nyeh˰-a . Ehˇ kaw˰ , yaw zahˇ-euˬ baoˬ uˆ lahˇ-eu aˇ yamˬ heu yamˬ , naw ma˰ heu lo˰-ehˇ mˇ-eu g'aˇ duˬ tsaˬ dui dui-eu aˇ yamˬ meh . "
42022054	K'oeˇ naˇ , aˬ yaw˰ ma˰ Yeˬ suˇ-ahˇ nyeh˰-awˇ , Piˇ ma Yaw huiˬ g'aˬ-euˬ nymˇ-ahˇ sheuˬ g'eh-euˬ meh . Beˬtuˆluˆ-aˬ , naˇ k'ah paw ui cuiˆ gaˇ mahˇ kaˬ gaˇ cah-awˇ caw teh lu˰-eu meh .
42022055	Kmˇ cehˇ gawˬ lahˇ taˬ-euˬ la˰ k'oeˇ jaˆ-eu pu ka g'ahˇ ceh aˬ yaw˰ ma˰ miˬ dzaˬ baw do˰-awˇ nuiˇ ngeh , Beˬtuˆluˆ k'aw˰ , ga dzuˇ leˇ-euˬ meh .
42022056	Aˬ yaw˰ miˬ dzaˬ bya gaˇ nuiˇ lu˰-eu zaˬ miˬ zaˬ zaˬ k'aˆ tiˬ g'aˬ ya mawˇ ngeh , aˬ yaw˰-ahˇ haw tsoˆ taˬ-awˇ ehˇ-eu , " Tsawˇ haˬ heu g'aˬ jiˇ Yeˬsuˇ nehˬ-ehˇ jawˇ-euˬ tsawˇ haˬ meh . "
42022057	Ehˇ k'aw˰ , Beˬtuˆluˆ tsawˇ pyehˇ pyehˇ-awˇ ehˇ-eu , " Aˬ buˇ-oˇ , aˬ yaw˰-ahˇ ngaˇ maˬ siˬ nya nya . "
42022058	Tiˬ k'ehˬ paˇ keuˆ laˇ ngeh , tsawˇ haˬ tiˬ g'aˬ aˬ yaw˰-ahˇ paˇ haw siˬ-awˇ ehˇ-eu , " Nawˇ g'eh aˬ yaw˰ ma˰-euˬ aˇ muˇ-ahˇ uˇ-eu tsawˇ haˬ meh . " Ehˇ k'aw˰ , Beˬtuˆluˆ paˇ pyehˇ-eu , " Mawˬ cawˬ-oˇ , ngaˇ maˬ ngeuˇ . "
42022059	Naˬ liˬ tiˬ la˰ ehˇ g'aˬ ni paˇ kaˇ-iˇ ngeh , tiˬ g'aˬ paˇ ehˇ-eu , " Tsawˇ haˬ heu g'aˬ Yeˬ suˇ nehˬ-ehˇ jawˇ euˬ yaw duˬ baw meh . Aˬ jeˬ miˇ ehˇ naˇ , aˬ yaw˰ Gaˬliˬlehˇ tsawˇ haˬ meh . "
42022060	Ehˇ kaw˰ , Beˬtuˆluˆ pyehˇ-eu , " Mawˬ cawˬ-oˇ , nawˇ ehˇ-eu gaˇ kawˆ teu ngaˇ tiˬ jeˬ-iˬ maˬ siˬ nya nya . " Aˬ yaw˰ k'oeˇ lo˰-ehˇ ehˇ g'aˬ-eu maˬ dah ni , ya poeˇ doeˇ doˆ laˇ-euˬmeh .
42022061	K'oeˇ ngeh , Sahˬpaˬ Yeˬsuˇ zeuˆ pyawˇ le˰-awˇ , Beˬtuˆluˆ-ahˇ haw-euˬ meh . " Nymˇ ci˰ ya poeˇ maˬ doeˇ laˇ mi naˆ-ehˇ , ngaˬ-ahˇ maˬ siˬ lehˇ smˬ poˆ keu ni nawˇ pyehˇ teh˰-a " lehˇ , Sahˬpaˬ Yeˬsuˇ neh aˬ yaw˰-ahˇ ehˇ nehˬ-euˬ dawˬ k'oeˇ dawˬ-ahˇ Beˬtuˆluˆ noeˬ doˆ leˇ-euˬ meh .
42022062	K'oeˇ naˇ , Beˬtuˆluˆ doˆ-iˇ-awˇ , ngoeˇ dui dui-euˬ meh .
42022063	Yeˬ suˇ-ahˇ nyeh˰-awˇ lo˰ lu˰-eu tsawˇ haˬ k'oeˇ deuˬ , aˬ yaw˰-ahˇ naˬ g'a naˬ g'a-ehˇ diˬ-euˬ meh .
42022064	K'oeˇ naˇ aˬ yaw˰-euˬ myaˆ nuiˆ ka˰ kaˬ nehˬ-awˇ , " Nawˇ Miˬ yehˇ g'aˇ duˬ ngehˬ dah nya-eu jeˬ maˇ-iˬ , nawˬ-ahˇ naˬ tehˆ tehˆ-euˬ aˬ suˇ g'aˬ nga lehˇ ehˇ haw sheˇ " lehˇ ehˇ nehˬ-euˬ meh .
42022065	K'oeˇ naˇ , aˬ yawˬ ma˰ aˬ yaw˰-ahˇ yehˬ bawˬ sehˇ lu-ehˇ g'awˬ mya jeˬ ehˇ niˇ g'a nehˬ-euˬ meh .
42022066	Uˬ bya bya laˇ ngeh , tsawˇ mawˬ tsawˇ k'aˆ deuˬ , piˇ ma aˬ yui˰ deuˬ hawˇ-eu Zahˇ dawˬ k'o˰ dawˬ mehˬ-eu saˬ laˬ deuˬ tiˬ gaˇ uiˬ leˇ-awˇ , Yeˬ suˇ-ahˇ Ba˰ dzah-euˬ mehˬ shi bi sheuˬ la˰-euˬ meh .
42022067	Aˬ yaw˰ ma˰ ehˇ-eu , " Nawˇ Ka li ngeuˇ ma loˇ lehˇ , nga ma˰-ahˇ ehˇ nehˬ la˰ sheˇ . " Yeˬ suˇ ehˇ-eu , " Ngaˇ ehˇ k'aw˰ naw ma˰ maˬ jah-aˇ .
42022068	Ngaˇ naw ma˰-ahˇ paˇ naˇ haˬ k'aw˰ , naw ma˰ maˬ ehˇ k'o˰ nehˬ la˰-aˇ .
42022069	Ehˇ kaw˰ , aˬ kaˇ naˇ , Tsawˇhaˬ-euˬ Zaˬmaˇ-aˬ , Baoˬhuiˬ-eu Miˬyehˇ-euˬ aˇ maˇ paw ya nuiˇ teh˰-aˬ . "
42022070	K'oeˇ ngeh , aˬ yaw˰ ma˰ dawˬ tawˆ lu˰ ehˇ-eu , " Toˆ-ehˇ ngeuˇ naˇ , nawˇ Miˬyehˇ-euˬ Zaˬmaˇ ngeuˇ te loˇ . " Aˬ yaw˰ ehˇ-eu , " Ngeuˇ meh lehˇ naw ma˰ ehˇ ngaˇ tawˇ . "
42022071	K'oeˇ ngeh jawˇ , aˬ yaw˰ ma˰ ehˇ-eu , " A dui ma˰ saˇ kiˇ yawˬ-awˇ yawˬ maˬ paˇ loˬ meh . Aˬ yaw˰-euˬ k'aˬ meh-ahˇ ngehˬ doˆ la˰-euˬ dawˬ aˬ dui gaˬ duˬ-euˬ ma . "
42023001	K'oeˇ naˇ , tsawˇ haˬ dawˬ tawˆ lu˰ baˬ ma˰ puˇ jeˬ-ehˇ tuˇ laˇ jiˇ-awˇ , Yeˬsuˇ-ahˇ sahˬ paˬ Piˇlaˆ jawˇ gaˇ sheuˬ g'eh-euˬ meh .
42023002	Aˬ yaw˰ ma˰ Yeˬsuˇ-ahˇ iˬ baˇ poˆ-awˇ ehˇ-eu , " Tsawˇ haˬ heu g'aˬ nga ma˰-euˬ tsawˇ jeuˬ-ahˇ gaˇ ma sheuˬ bahˬ-awˇ , sahˬ paˬ Gehˇsaˬ-ahˇ kawˬ taˬ doˆ nehˬ lehˇ nga ma˰-ahˇ laˆ tsoeˬ-eu uˬ ta˰ , yawˬ haˇ yawˬ ha Ka li lehˇ kuˇ-eu sahˬ paˬ ma lehˇ ehˇ-eu nga ma˰ mawˇ-euˬ ma . "
42023003	Sahˬ paˬ Piˇlaˆ aˬ yaw˰-ahˇ naˇ haˬ-eu , " Nawˇ Yuˇdaˆ tsawˇ haˬ-euˬ sahˬ paˬ ngeuˇ ma loˇ . " Yeˬsuˇ ehˇ-eu , " Nawˇ ehˇ lu˰ ngaˇ tawˇ . "
42023004	K'oeˇ naˇ , piˇ ma aˬ yui˰ deuˬ hawˇ-eu tsawˇ haˬ aˇ ma˰ ma˰ ma-ahˇ sahˬ paˬ Piˇla˰ ehˇ nehˬ-eu , " Tsawˇ haˬ heu g'aˬ lehˬ-eu ca-eu ngaˇ maˬ mawˇ-aˬ . "
42023005	Ehˇ k'aw˰ , Yeˬsuˇ-ahˇ yaw lehˬ poˆ-eu tsawˇ haˬ k'oeˇ deuˬ yaw k'aˆ-ehˇ paˇ leh jeh laˇ-awˇ ehˇ-eu , " Yuˇdaˆ miˇ k'ahˬ k'ahˬ lah ni miˇ k'ahˬ zaˬ deuˬ luiˬ g'a laˇ ni aˬ yaw˰ mehˬ lu˰ tsoˆ lu˰-eu meh . Gaˬliˬlehˇ miˇ k'ahˬ-ahˇ mehˬ dahˬ beh-awˇ , nymˬ-mˇ heu gaˇ mehˬ keuˆ laˇ-euˬ meh . "
42023006	Dawˬ k'oeˇ dawˬ-ahˇ sahˬ paˬ Piˇlaˆ ya gaˬ ngeh , " Tsawˇ haˬ heu g'aˬ Gaˬliˬlehˇ tsawˇ haˬ-a loˇ " lehˇ naˇ haˬ-euˬ meh .
42023007	Yeˬsuˇ-aˬ , sahˬ paˬ Heˬloˆ uˆ lahˇ-eu miˇ k'ahˬ-ahˇ jawˇ-eu tsawˇ haˬ pyeu˰-eu gaˇ kawˆ sahˬ paˬ Piˇlaˆ ya siˬ ngeh , Yeˬluˇsaˬlehˬ meuˬ-ahˇ laˇ taˬ-awˇ jawˇ-eu sahˬ paˬ Heˬloˆ jawˇ gaˇ bi sheuˬ g'eh-euˬ meh .
42023008	Yeˬsuˇ-ahˇ ya mawˇ ngeh , Heˬloˆ laˬ k'aˬ cehˇ dui dui-eu meh . Aˬ jeˬ miˇ neh ehˇ naˇ , aˬ yaw˰ Yeˬsuˇ-euˬ gaˇ kawˆ ya gaˬ haw-awˇ , aˬ yaw˰-ahˇ mawˇ maw˰-eu meh . Yeˬsuˇ zahˬ leˇ paˬ-ehˇ g'eh-eu jeˬ mˇ mehˬ la˰ gaˇ ya mawˇ teh˰-a lehˇ aˬ yaw˰ noeˬ tmˬ taˬ-euˬ meh .
42023009	K'oeˇ miˇ neh , aˬ yaw˰ Yeˬsuˇ-ahˇ dawˬ g'awˬ mya dawˬ naˇ haˬ-euˬ meh . Ehˇ k'aw˰ , Yeˬsuˇ tiˬ dawˬ-iˬ maˬ ngehˬ k'o˰ nehˬ-a .
42023010	Piˇ ma aˬ yui˰ deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ deuˬ mehˬ hu paw yaw˰ leˇ-awˇ , Yeˬsuˇ-ahˇ iˬ baˇ poˆ-eu dawˬ yaw k'aˆ-ehˇ ngehˬ-euˬ meh .
42023011	Heˬloˆ hawˇ-eu aˬ yaw˰-euˬ yehˇ deuˬ Yeˬsuˇ-ahˇ yehˬ bawˬ sehˇ lu-ehˇ ehˇ-awˇ naˬ g'a-euˬ meh . K'oeˇ lo˰-ehˇ jahˇ g'aˬ ngeh , sahˬ paˬ sahˬ ma deuˬ dm-eu muiˬ dui dui-eu mehˬ tsoeˬ bi dm-awˇ , sahˬ paˬ Piˇlaˆ jawˇ gaˇ bi sheuˬ k'o˰ g'eh-euˬ meh .
42023012	K'oeˇ ngeh nah , sahˬ paˬ Heˬloˆ hawˇ-eu sahˬ paˬ Piˇlaˆ aˬ nya˰ g'oeˇ leˇ-euˬ meh . Dzeuˇ laˇ ngeh aˬ yaw˰ nya˰ tiˬ g'aˬ tiˇ g'aˬ muiˇ-euˬ meh .
42023013	Piˇ ma aˬ yui˰ deuˬ , aˬ yui˰ aˬ tsu deuˬ hawˇ-eu , miˇ k'ahˬ zaˬ deuˬ-ahˇ sahˬ paˬ Piˇlaˆ neh kuˇ uiˬ-euˬ meh .
42023014	Aˬ yaw˰ ma˰-ahˇ aˬ yaw˰ ehˇ nehˬ-eu , " Tsawˇ haˬ heu g'aˬ miˇ k'ahˬ zaˬ deuˬ-ahˇ gaˇ ma sheuˬ bahˬ-euˬ meh lehˇ naw ma˰ ehˇ-awˇ ngaˇ jawˇ gaˇ sheuˬ la˰-euˬ meh . Naw ma˰-euˬ mehˬ shi aˬ yaw˰-ahˇ ngaˇ naˇ haˬ-awˇ pyehˆ tseˇ haw ngeh , naw ma˰ ehˇ-eu lo˰-ehˇ lehˬ-eu ca-eu ngaˇ maˬ mawˇ-aˬ .
42023015	Sahˬ paˬ Heˬ loˆ k'aw˰ , aˬ yaw˰-euˬ yaw lehˬ yaw ca maˬ poˆ mawˇ nya-eu miˇ neh , aˬ dui jawˇ gaˇ paˇ bi sheuˬ k'o˰ ha le-euˬ meh . Aˬ yaw˰ shiˇ paˬ-ehˇ mˇ lehˬ taˬ-euˬ tiˬ jeˬ-iˬ maˬ jaˆ-a .
42023016	K'oeˇ miˇ neh , aˬ yaw˰-ahˇ yahˬ caˆ neh bi jui˰-awˇ pyehˬ nehˬ ma . "
42023018	Tsawˇ haˬ aˇ ma˰ ma˰ lah-ehˇ guˇ-eu , " Aˬ yaw˰-ahˇ seh˰-awˇ Baˬlaˬbaˇ-ahˇ pyehˬ doˆ nehˬ la˰-awˬ . "
42023019	Baˬlaˬbaˇ-aˬ , meuˬ la˰ k'oeˇ miˇ k'ahˬ zaˬ deuˬ luiˬ g'a laˇ ni jahˇ-euˬ uˬ ta˰ , tsawˇ haˬ seh˰-euˬ miˇ neh , tawˬ-ahˇ bi dawˆ taˬ-euˬ meh .
42023020	Sahˬ paˬ Piˇlaˆ-aˬ , Yeˬsuˇ-ahˇ pyehˬ nehˬ maw˰-eu miˇ neh , aˬ yaw˰ ma˰-ahˇ tiˬ poˆ paˇ shaˇ-euˬ meh .
42023021	Ehˇ k'aw˰ , aˬ yaw˰ ma˰ paˇ guˇ-eu , " La˰ ya˰ k'oeˇ taˆ ta˰ seh˰-awˬ . La˰ ya˰ k'oeˇ taˆ ta˰ seh˰-awˬ . "
42023022	Sahˬ paˬ Piˇlaˆ aˬ yaw˰ ma˰-ahˇ smˬ poˆ tiˬ poˆ paˇ shaˇ-awˇ ehˇ-eu , " Aˬ yaw˰ mˇ lehˬ mˇ ca-euˬ aˬ jeˬ jaˆ ta . Aˬ yaw˰ ya shiˇ paˬ-ehˇ mˇ lehˬ taˬ-euˬ tiˬ jeˬ-iˬ ngaˇ maˬ ya mawˇ-aˬ . Aˬ yaw˰-ahˇ ngaˇ yahˬ caˆ neh bi jui˰-awˇ pyehˬ nehˬ ma . "
42023023	Ehˇ k'aw˰ , Yeˬsuˇ-ahˇ la˰ ya˰ k'oeˇ taˆ bi ta˰ seh˰-eu g'aˇ duˬ , aˬ yaw˰ ma˰ g'aˬ k'aˇ jaˆ-eu shaˇ shaˇ-ehˇ guˇ-eu miˇ neh , aˇ saˬ saˬ laˇ ngeh aˬ yaw˰ ma˰ neh guˇ g'aˬ-euˬ meh .
42023024	K'oeˇ miˇ neh , aˬ yaw˰ ma˰ geu˰ maw˰-eu lo˰-ehˇ sahˬ paˬ Piˇlaˆ yaˇ k'aˬ daˇ tsehˆ nehˬ-euˬ meh .
42023025	Miˇ k'ahˬ zaˬ luiˬ g'a laˇ ni jahˇ-euˬ uˬ ta˰ , tsawˇ haˬ-ahˇ seh˰-euˬ miˇ neh tawˬ-ahˇ bi nyeh˰ uˇ taˬ-euˬ g'aˬ-ahˇ-aˬ , aˬ yaw˰ ma˰ shaˇ-eu lo˰-ehˇ pyehˬ doˆ nehˬ-euˬ meh . Ehˇ k'aw˰ , Yeˬsuˇ-ahˇ-aˬ , aˬ yaw˰ ma˰-euˬ nui noeˬ bi jahˇ-eu g'aˇ duˬ , aˬ yaw˰ ma˰-euˬ aˬ la˰ la˰ k'oeˇ a nehˬ-euˬ meh .
42023026	Aˬ yaw˰ ma˰ aˬ yaw˰-ahˇ sheuˬ g'eh lu˰ ngeh , pu paw neh meuˬ-ahˇ laˇ lu˰-eu Kuˇleˬniˬ meuˬ-ahˇ jawˇ-eu Siˇmoˬ-ahˇ nyeh˰-awˇ , la˰ ya˰ ba˰ daˆ nehˬ-awˇ , Yeˬsuˇ-euˬ mehˬ nah bi cah-euˬ meh .
42023027	Tsawˇ haˬ aˇ ma˰ ma˰ ma hawˇ-eu , Yeˬsuˇ g'aˇ duˬ noeˬ shaˬ-awˇ tsawˇ ngoeˇ ngoeˇ lu˰-eu zaˬ miˬ zaˬ deuˬ , Yeˬsuˇ mehˬ nah caw teh lu˰-eu meh .
42023028	Ehˇ k'aw˰ , aˬ yaw˰ ma˰-ahˇ Yeˬsuˇ nahˇ g'o˰ g'o˰ haw-awˇ ehˇ-eu , " Yeˬluˇsaˬlehˬ meuˬ-euˬ zaˬ miˬ deuˬ-oˇ , ngaˬ-euˬ g'aˇ duˬ tsawˇ ngoeˇ taˬ ngoeˇ . Naw ma˰ g'aˇ duˬ hawˇ-eu naw ma˰-euˬ zaˬ deuˬ g'aˇ duˬ tsawˇ ngoeˇ ngoeˇ-awˬ .
42023029	Aˬ jeˬ miˇ neh ehˇ naˇ , ' Maˬ baw aˬ ma hawˇ-eu aˬ nyiˇ maˬ pi haw-euˬ uˬ maˆ hawˇ-eu , zaˬ nahˬ neh tiˬ jawˇ-iˬ maˬ bi dawˇ haw-euˬ aˬ coeˇ deuˬ guiˬ lahˬ huiˬ-eu meh ' lehˇ ya ehˇ-eu aˇ nah keuˆ le lu˰ meh .
42023030	K'oeˇ ngeh jawˇ , gawˬ jawˬ-ahˇ ' Nga ma˰ k'oeˇ taˆ byaˆ tehˬ le˰-awˬ ' lehˇ ya ehˇ-awˇ , gawˬ duˇ-ahˇ ' Nga ma˰ k'oeˇ taˆ pymˬ tehˬ le˰-awˬ ' lehˇ ya ehˇ gaˇ keuˆ teh˰-a .
42023031	Aˬ jeˬ miˇ neh ehˇ naˇ , aˇ bawˇ yaw jmˬ-ahˇ aˬ yaw˰ ma˰ heu naˆ ni jahˇ nehˬ naˇ , aˇ bawˇ yaw gui-ahˇ aˇ naˆ ni paˇ jahˇ nehˬ nmˇ . "
42023032	Yaw haiˬ jeˬ mˇ-euˬ tsawˇ haˬ nyiˬ g'aˬ-ahˇ k'aw˰ , Yeˬsuˇ nehˬ-ehˇ ta˰ seh˰-eu lehˇ sheuˬ g'eh-euˬ meh .
42023033	Uˬ duˬ k'mˬ lehˇ kuˇ-eu jawˇ duˬ-ahˇ le keuˆ ngeh , Yeˬsuˇ-ahˇ la˰ ya˰ k'oeˇ taˆ ta˰ tehˬ-euˬ meh . Yaw haiˬ jeˬ mˇ bahˬ-euˬ tsawˇ haˬ k'oeˇ nyiˬ g'aˬ-ahˇ k'aw˰ , aˬ yaw˰-euˬ aˇ maˇ paw tiˬ g'aˬ , aˇ caˇ paw tiˬ g'aˬ lehˇ , la˰ ya˰ k'oeˇ taˆ ta˰ tehˬ-euˬ meh .
42023034	Yeˬsuˇ ehˇ-eu , " Aˬda-oˇ , aˬ yaw˰ ma˰-ahˇ iˬ baˇ pyehˬ nehˬ-awˬ . Aˬ jeˬ miˇ neh ehˇ naˇ , aˬ yaw˰ ma˰ neh mˇ-euˬ jeˬ-ahˇ aˬ yaw˰ ma˰ maˬ siˬ nya-a . " Aˬ yaw˰ ma˰ shehˆ tsaˬ tsaˬ-awˇ , Yeˬsuˇ-euˬ mehˬ tsoeˬ biˇ geu˰-euˬ meh .
42023035	Tsawˇ haˬ g'awˬ mya ni k'oeˇ gaˇ yaw˰-awˇ haw lu˰ ngeh , Yuˇdaˆ tsawˇ haˬ aˬ yui˰ aˬ tsu deuˬ Yeˬsuˇ-ahˇ naˬ g'a naˬ g'a-ehˇ ehˇ-eu , " Aˬ yaw˰ aˬ cawˬ-ahˇ ka k'o˰-euˬ meh . Aˬ yaw˰-aˬ , Miˬyehˇ neh Tseˇ doˆ-euˬ G'aˬ lehˇ ehˇ-eu Ka li ngeuˇ naˇ , yawˬ haˇ yawˬ ha ka k'o˰ lu˰-uˇ . "
42023036	Yehˇ deuˬ k'aw˰ , aˬ yaw˰-ahˇ yehˬ bawˬ sehˇ lu-ehˇ ehˇ niˇ g'a-eu meh . Aˬ yaw˰ ma˰ aˬ yaw˰ jawˇ gaˇ le-awˇ , cehˇ myawˆ ni g'eh-eu aˬ ga˰ dzaˇ uiˇ ciˬ nehˬ-awˇ ehˇ-eu ,
42023037	" Nawˇ Yuˇdaˆ tsawˇ haˬ-euˬ sahˬ paˬ ngeuˇ naˇ , yawˬ haˇ yawˬ ha ka k'o˰-awˬ tawˇ . "
42023038	Aˬ yaw˰-euˬ k'oeˇ taˆ heu lo˰-ehˇ bo˰ myahˬ taˬ-euˬ meh . " Tsawˇ haˬ heu g'aˬ Yuˇdaˆ tsawˇ haˬ-euˬ sahˬ paˬ meh . "
42023039	K'oeˇ gaˇ bi ta˰ tehˬ taˬ-euˬ tsawˇ haˬ yaw haiˬ k'oeˇ tiˬ g'aˬ Yeˬsuˇ-ahˇ yehˬ bawˬ sehˇ lu-ehˇ ehˇ-eu , " Nawˇ Ka li maˬ ngeuˇ loˇ . Yawˬ haˇ yawˬ ha ka k'o˰-awˇ , nga nya˰-ahˇ k'aw˰ ka k'o˰ nehˬ la˰-awˬ tawˇ . "
42023040	Ehˇ k'aw˰ , aˬ yaw˰-euˬ cawˬ k'oeˇ g'aˬ aˬ yaw˰-ahˇ dehˬ-awˇ ehˇ-eu , " Nawˇ Miˬyehˇ-ahˇ maˬ guˆ nya loˇ . Nawˇ g'eh aˬ yaw˰ lo˰-ehˇ bi seh˰-eu g'aˇ duˬ bi daˇ tsehˆ taˬ-euˬ tsawˇ haˬ maˬ ngeuˇ te loˇ .
42023041	Aˇ nya˰-aˬ , mˇ bahˬ-euˬ miˇ neh o˰-eu geuˇ-eu lo˰-ehˇ ya daˬ lu˰-eu ma . Ehˇ k'aw˰ , tsawˇ haˬ heu g'aˬ tiˬ jeˬ-iˬ mˇ bahˬ taˬ-euˬ maˬ jaˆ-a . "
42023042	K'oeˇ naˇ , aˬ yaw˰ ehˇ-eu , " Yeˬsuˇ-oˇ , nawˇ Sahˬ paˬ lo˰-ehˇ za˰ le ngeh , ngaˬ-ahˇ taˬ ngehˇ nehˬ la˰ . "
42023043	Yeˬsuˇ aˬ yaw˰-ahˇ ehˇ nehˬ-eu , " Iˬ nah nawˇ ngaˬ nehˬ-ehˇ Baˬlaˬdiˇsuˆ-ahˇ ya jawˇ teh˰-a lehˇ , ngaˇ nawˬ-ahˇ maˇ jawˆ ni ehˇ-eu ma . "
42023044	Nah loˆ ceh laˇ ngeh neh dahˬ beh-awˇ , uˬ ci˰ uˬ taw paw naˬ liˬ smˇ la˰-ahˇ keuˆ ni , miˇ k'ahˬ k'oeˇ k'ahˬ k'ahˬ lah-ehˇ zahˇ tsui ni jaˆ-eu meh .
42023045	Aˬ jeˬ miˇ neh ehˇ naˇ , nahˇ ma yaw sheh˰ maˬ bya ni naˬ leˇ-euˬ meh . Uˬ duˬ tahˬ nymˇ nymˇ ma la˰ k'oeˇ taw taˬ-euˬ saˬ paˇ lawˆ kaˬ nyiˬ paˆ paˆ-iˇ-euˬ meh .
42023046	K'oeˇ ngeh , Yeˬsuˇ yaw k'aˆ-ehˇ guˇ-awˇ , " Aˬda-oˇ , ngaˬ-euˬ sa˰ laˇ-ahˇ nawˬ-euˬ aˬ la˰ la˰ k'oeˇ a nehˬ-eu ma " lehˇ ehˇ-eu meh . K'oeˇ lo˰-ehˇ guˇ g'aˬ ngeh , aˬ yaw˰ sa˰ tsehˆ leˇ-euˬ meh .
42023047	K'oeˇ lo˰-ehˇ pyeu˰ laˇ-euˬ gaˇ , yehˇ k'oeˇ deuˬ k'oeˇ taˆ aˬ yui˰ geu˰-eu g'aˬ ya mawˇ ngeh , Miˬyehˇ-euˬ guiˬ lahˬ-ahˇ ja ceuˬ-awˇ , " Tsawˇ haˬ heu g'aˬ aˬ diˇ aˬ maˇ iˬ baˇ maˬ ahˇ law hawˇ ngaˬ " lehˇ ehˇ-eu eh .
42023048	K'oeˇ gaˇ haw laˇ-eu lehˇ k'aˇ uiˬ laˇ-euˬ tsawˇ haˬ dawˬ tawˆ lu˰ , k'oeˇ lo˰-ehˇ pyeu˰ laˇ-euˬ gaˇ ya mawˇ ngeh , noeˬ shaˬ dui dui-eu la˰ k'oeˇ yawˬ ha-euˬ k'ahˬ-ahˇ teˇ teˇ-ehˇ g'o˰-iˇ-euˬ meh .
42023049	Yeˬsuˇ-euˬ cawˬ deuˬ hawˇ-eu , Gaˬliˬlehˇ miˇ k'ahˬ-ahˇ neh aˬ yaw˰-euˬ mehˬ nah caw teh la˰-euˬ zaˬ miˬ zaˬ k'oeˇ deuˬ , ui cuiˆ gaˇ mahˇ kaˬ gaˇ yaw˰-awˇ haw-euˬ meh .
42023050	Yuˇdaˆ tsawˇ haˬ-euˬ meuˬ pyeu˰-eu Aˬliˇma˰tehˬ meuˬ-ahˇ , Yoˇsehˆ lehˇ myahˇ-euˬ tsawˇ haˬ tiˬ g'aˬ jawˇ-eu meh . Aˬ yaw˰-aˬ , yaw tsaˬ yaw dawˇ tsawˇ haˬ pyeu˰-awˇ , Ba˰dzah la˰ k'oeˇ ahˇ-eu tsawˇ haˬ tiˬ g'aˬ meh .
42023051	Ehˇ k'aw˰ , Ba˰dzah neh k'oeˇ lo˰-ehˇ daˇ tsehˆ-awˇ mˇ-euˬ gaˇ , aˬ yaw˰ nui ma maˬ tsaˬ-a . Aˬ yaw˰-aˬ , Miˬyehˇ Miˇk'ahˬ keuˆ le gaˇ lo˰ lu˰-eu tsawˇ haˬ meh .
42023052	Aˬ yaw˰ sahˬ paˬ Piˇlaˆ jawˇ gaˇ le-awˇ , Yeˬsuˇ-euˬ g'awˇ mawˇ shaˇ leˇ-euˬ meh .
42023053	K'oeˇ naˇ , Yeˬsuˇ-euˬ g'awˇ mawˇ-ahˇ ba˰ ka-awˇ , shawˇ jehˆ ni g'eh-eu saˬ paˇ neh mawˇ tawˆ tawˆ-awˇ , tsawˇ haˬ tiˬ g'aˬ-iˬ maˬ ba˰ pahˬ haw-euˬ , k'aˬ lo-ahˇ ta˰ byoe-awˇ jahˇ taˬ-euˬ lmˬ bymˇ la˰ k'oeˇ ba˰ pahˬ-iˇ-euˬ meh .
42023054	K'oeˇ ngeh nah-aˬ , Jawˇ nah g'aˇ duˬ lehˬ hmˬ laˆ saˆ dah-eu aˇ nah pyeu˰-awˇ , Jawˇ nah keuˆ le shaw-iˬ-eu meh .
42023055	Gaˬliˬlehˇ miˇ k'ahˬ-ahˇ neh Yeˬsuˇ-euˬ mehˬ nah caw teh la˰-euˬ tsawˇ haˬ deuˬ Yoˇsehˆ nehˬ-ehˇ iˇ-awˇ , lmˬ bymˇ hawˇ-eu Yeˬsuˇ-ahˇ k'oeˇ gaˇ aˬ joˆ-ehˇ ba˰ pahˬ ya˰-euˬ gaˇ mawˇ duˬ ya˰-euˬ meh .
42023056	K'oeˇ naˇ , aˬ yaw˰ ma˰ g'o˰ leˇ-awˇ , Yeˬsuˇ-euˬ g'awˇ mawˇ-ahˇ laˆ saˆ-eu g'aˇ duˬ tsiˇ yaw saw g'awˬ mya jeˬ lehˬ hmˬ leˇ-euˬ meh . Zahˇ dawˬ k'o˰ dawˬ la˰ k'oeˇ ehˇ taˬ-euˬ lo˰-ehˇ , Jawˇ nah k'oeˇ nah-ahˇ aˬ yaw˰ ma˰ g'aˬ naˬ naˬ-euˬ meh .
42024001	Tiˬ jaw la˰ k'oeˇ aˇ dahˬ beh-eu nah uˬ shawˬ yaw na˰-ehˇ , zaˬ miˬ zaˬ k'oeˇ deuˬ aˬ yaw˰ ma˰ neh lehˬ hmˬ taˬ-euˬ tsiˇ yaw saw deuˬ yuˇ-awˇ , lmˬ bymˇ-ahˇ iˇ-euˬ meh .
42024002	K'oeˇ ngeh , lmˬ bymˇ lo k'ahˬ-ahˇ ngawˬ tsoeˬ taˬ-euˬ k'aˬ lo k'oeˇ siˬ ngawˬ dzeh-awˇ jaˆ gaˇ ya mawˇ-euˬ meh .
42024003	Ehˇ k'aw˰ , la˰ k'oeˇ uˇ-iˇ haw ngeh , Sahˬpaˬ Yeˬsuˇ-euˬ g'awˇ mawˇ maˬ jaˆ gaˇ ya mawˇ-euˬ meh .
42024004	Aˬ yaw˰ ma˰ zahˬ leˇ-awˇ jawˇ ngeh , yaw sheh˰ bya-eu mehˬ tsoeˬ dm lu˰-eu tsawˇ haˬ nyiˬ g'aˬ aˬ yaw˰ ma˰-euˬ dawˬ peh yaw˰ lu˰ gaˇ ya mawˇ-euˬ meh .
42024005	Aˬ yaw˰ ma˰ tsawˬ guˆ-iˇ-awˇ , baˬ ba miˇ tsa tuˆ ni awˆ byaˆ g'eh ngeh , tsawˇ haˬ k'oeˇ nyiˬ g'aˬ heu lo˰-ehˇ ehˇ-eu meh . " Naw ma˰ aˬ jeˬ miˇ neh deh˰ lu˰-eu tsawˇ haˬ-ahˇ shiˇ-euˬ deuˬ jawˇ-eu jawˇ duˬ-ahˇ poˆ le teˬ .
42024006	Aˬ yaw˰ heu gaˇ maˬ paˇ jawˇ meh . Aˬ yaw˰ g'o˰ deh˰ laˇ g'aˬ-euˬ meh . Aˬ yaw˰ Gaˬliˬlehˇ miˇ k'ahˬ-ahˇ jawˇ ngeh , naw ma˰-ahˇ aˬ joˆ-ehˇ ehˇ nehˬ la˰-euˬ gaˇ paˇ noeˬ poˆ haw sheˇ .
42024007	' Tsawˇhaˬ-euˬ Zaˬmaˇ-ahˇ iˬ baˇ zaˬ deuˬ-euˬ aˬ la˰ la˰ k'oeˇ a nehˬ-awˇ la˰ ya˰ k'oeˇ taˆ bi ta˰ seh˰ teh˰-a . Ehˇ k'aw˰ , smˬ nah byah laˇ naˇ , Miˬyehˇ aˬ yaw˰-ahˇ paˇ bi g'o˰ deh˰ laˇ teh˰-a ' lehˇ ehˇ nehˬ la˰-euˬ maˬ ngeuˇ-a loˇ . "
42024008	K'oeˇ ngeh , zaˬ miˬ zaˬ k'oeˇ deuˬ aˬ yaw˰ neh ehˇ-euˬ dawˬ k'oeˇ dawˬ-ahˇ noeˬ doˆ leˇ-euˬ meh .
42024009	K'oeˇ naˇ , lmˬ bymˇ-ahˇ neh g'o˰ leˇ-awˇ , G'aˬ k'ehˇ tseˇ nyi˰ g'aˬ hawˇ-eu nui deuˬ dawˬ tawˆ lu˰-ahˇ , gaˇ kawˆ k'oeˇ deuˬ dzawˇ mehˬ nehˬ-euˬ meh .
42024010	Zaˬ miˬ zaˬ k'oeˇ deuˬ-aˬ , Maˬliˇ Maˬgaˬdaˬlaˇ , Yoˇaˬnaˆ , Yaˬkoˆ-euˬ aˬ ma Maˬliˇ aˬ ha ma˰ meh . Aˬ yaw˰ ma˰ hawˇ-eu aˬ yaw˰ ma˰ nehˬ-ehˇ jawˇ-eu zaˬ miˬ zaˬ nui deuˬ neh , G'aˬ k'ehˇ deuˬ-ahˇ gaˇ kawˆ k'oeˇ deuˬ dzawˇ nehˬ-euˬ meh .
42024011	Ehˇ k'aw˰ , maˬ ngeuˇ gaˇ ehˇ-eu nga lehˇ noeˬ-awˇ , G'aˬ k'ehˇdeuˬ maˬ jah-a .
42024012	Ehˇ k'aw˰ , Beˬtuˆluˆ tsawˬ tuˇ-awˇ , lmˬ bymˇ-ahˇ cehˆ g'eh-euˬ meh . Aˬ yaw˰ awˆ k'o˰-awˇ haw ngeh , mawˇ tawˆ saˬ paˇ teh˰-ehˇ jaˆ ya˰-euˬ gaˇ ya mawˇ-euˬ meh . Aˬ yaw˰ zahˬ leˇ-awˇ g'o˰-iˇ-euˬ meh .
42024013	Aˬ yaw˰ k'oeˇ ngeh nah-ahˇ , Yeˬsuˇ mehˬ nah caw teh-euˬ tsawˇ haˬ nyiˬ g'aˬ , Yeˬluˇsaˬlehˬ meuˬ-ahˇ neh shi˰ laˇ byah ni kaˬ-eu Eˇmaw˰ pu-ahˇ iˇ-euˬ meh .
42024014	Aˬ yaw˰ nya˰ Yeˬsuˇ-ahˇ ta˰ seh˰-euˬ gaˇ kawˆ k'oeˇ deuˬ ja ja-ehˇ iˇ lu˰-eu meh .
42024015	K'oeˇ lo˰-ehˇ ja ja-ehˇ iˇ lu˰ ngeh , Yeˬsuˇ aˬ yaw˰ nya˰ jawˇ gaˇ oe-awˇ , tiˬ kawˆ lo˰-ehˇ iˇ-euˬ meh .
42024016	Ehˇ k'aw˰ , aˬ yaw˰ nya˰-euˬ myaˆ nuiˆ dehˬ kaˬ taˬ-euˬ lo˰-ehˇ pyeu˰-awˇ , aˬ yaw˰-ahˇ maˬ haw siˬ nya-a .
42024017	" Naw nya˰ aˬ jeˬ gaˇ kawˆ ja ja-ehˇ cah te " lehˇ Yeˬsuˇ ehˇ nehˬ-euˬ meh . Aˬ yaw˰ nya˰ naˬ leˇ-awˇ , myaˆ pyawˬ nyoeˬ k'euˇ ni yaw˰ lu˰-eu meh .
42024018	K'oeˇ naˇ , aˬ yaw˰ nya˰ la˰ k'oeˇ , Gaˬloˇpaˇ lehˇ myahˇ-euˬ g'aˬ Yeˬsuˇ-ahˇ ehˇ-eu , " Yeˬluˇsaˬlehˬ meuˬ-ahˇ le-awˇ , nymˬ-mˇ heu myaˆ nah-ahˇ k'oeˇ gaˇ aˬ jeˬ pyeu˰ ya˰-euˬ gaˇ kawˆ maˬ siˬ nya-eu , nawˇ maˬ ngeuˇ aˬ suˇ g'aˬ jawˇ nga jeˇ . "
42024019	Yeˬ suˇ ehˇ-eu , " Aˬ jeˬ gaˇ kawˆ-a . " Aˬ yaw˰ nya˰ ehˇ-eu . " Naˬzaˬlehˇ tsawˇ haˬ Yeˬsuˇ-euˬ gaˇ kawˆ tawˇ . Aˬ yaw˰-aˬ , Miˬyehˇ hawˇ-eu tsawˇ haˬ dawˬ tawˆ lu˰-euˬ mehˬ shi , mˇ-eu shaˇ-eu ngehˬ-eu tmˇ-eu baoˬ huiˬ dui dui-eu , Miˬyehˇ g'aˇ duˬ ngehˬ dah-eu tsawˇ haˬ tiˬ g'aˬ meh .
42024020	Aˬ yaw˰-ahˇ seh˰-eu lehˇ yaˇ k'aˬ bi daˇ tsehˆ-eu g'aˇ duˬ , nga ma˰-euˬ piˇ ma aˬ yui˰ deuˬ hawˇ-eu sahˬ paˬ sahˬ ma deuˬ neh a dzeh nehˬ-awˇ , la˰ ya˰ k'oeˇ taˆ bi ta˰ seh˰-euˬ meh .
42024021	Aˬ yaw˰ Iˇsaˬleˬlaˆ tsawˇ jeuˬ-ahˇ ka k'o˰ teh˰-a lehˇ nga ma˰ jah-euˬ ma . K'oeˇ uˬ ta˰ , k'oeˇ lo˰-ehˇ pyeu˰ dzeuˇ ya˰-euˬ smˬ nah byah laˇ-euˬ meh .
42024022	K'oeˇ naˇ , nga ma˰-euˬ aˇ muˇ-ahˇ ta˰-eu zaˬ miˬ zaˬ tiˬ deuˬ nga ma˰ zahˬ leˇ paˬ-ehˇ paˇ ja-eu meh . Uˬ shawˬ yaw na˰-ehˇ aˬ yaw˰ ma˰ lmˬ bymˇ-ahˇ iˇ-euˬ nga .
42024023	Ehˇ k'aw˰ , Yeˬsuˇ-euˬ g'awˇ mawˇ maˬ jaˆ gaˇ mawˇ ya˰-awˇ , k'oeˇ naˇ , yaw sahˇ la˰ k'oeˇ mˬ taˆ g'aˬ k'ehˇ-ahˇ aˬ yaw˰ ma˰ paˇ mawˇ-awˇ , Yeˬsuˇ deh˰ lu˰ meh lehˇ , mˬ taˆ g'aˬ k'ehˇ neh aˬ yaw˰ ma˰-ahˇ ehˇ nehˬ la˰-euˬ meh lehˇ ja-eu meh .
42024024	Nga ma˰-euˬ tsawˇ haˬ tiˬ paˆ na deuˬ lmˬ bymˇ-ahˇ iˇ haw ngeh , zaˬ miˬ zaˬ k'oeˇ deuˬ neh k'aˇ ehˇ-euˬ lo˰-ehˇ jaˆ-awˇ , aˬ yaw˰-ahˇ maˬ ya mawˇ-aˬ jeˇ . "
42024025	K'oeˇ ngeh jawˇ , aˬ yaw˰ nya˰-ahˇ Yeˬsuˇ ehˇ nehˬ-eu , " Dawˇ ga-oˇ , Miˬyehˇ g'aˇ duˬ ngehˬ dah-eu tsawˇ haˬ deuˬ neh k'aˇ ehˇ taˬ-euˬ dawˬ tawˆ lu˰-ahˇ jah tuˆ le˰-eu g'aˇ duˬ , aˇ naˆ naˆ-ehˇ ga-eu nya .
42024026	Ka li aˬ yaw˰ yaw sheh˰ k'ahˬ sehˇ la˰ k'oeˇ uˇ leˇ nya ni , k'oeˇ deuˬ-ahˇ jeˬ huˬ ya daˬ-eu maˬ ngeuˇ-a loˇ . "
42024027	K'oeˇ naˇ , aˬ yaw˰ nya˰-ahˇ Yeˬsuˇ ja shaw nehˬ-euˬ meh . Jaˇli˰ la˰ k'oeˇ aˬ yaw˰-euˬ gaˇ kawˆ k'aˇ ehˇ taˬ-euˬ yawˬ jeˬ na lu˰ , Moˇseˬ neh bo˰-euˬ sahˬ bo˰ deuˬ-ahˇ neh dahˬ beh-awˇ , Miˬyehˇ g'aˇ duˬ ngeh dah-eu deuˬ neh bo˰-euˬ sahˬ bo˰ deuˬ-ahˇ keuˆ ni , aˬ yaw˰ nya˰ g'oˆ shaw nya ni Yeˬsuˇ ja mehˬ nehˬ-euˬ meh .
42024028	Aˬ yaw˰ ma˰ iˇ lu˰-eu pu k'oeˇ pu-euˬ pu dzeˇ iˇ keuˆ ngeh , Yeˬsuˇ-aˬ , mehˬ hu paw paˇ iˇ-eu lehˇ g'eh-eu meh .
42024029	Ehˇ k'aw˰ , aˬ yaw˰ nya˰ aˬ yaw˰-ahˇ g'eu tehˬ-awˇ , " Nga nya˰ nehˬ-ehˇ jawˇ ya˰-awˬ . Uˬ ci˰ ci˰ le-awˇ zahˇ le shaw-iˬ ngaˇ . " lehˇ ehˇ-eu meh . K'oeˇ miˇ neh , aˬ yaw˰ nya˰ nehˬ-ehˇ iˇ kahˇ la˰ k'oeˇ uˇ leˇ-awˇ ya˰-euˬ meh .
42024030	Aˬ yaw˰ nya˰ nehˬ-ehˇ hawˬ jawˬ jawˬ leˇ ngeh , aˬ yaw˰ kaˬ muˇ yuˇ-awˇ dawˬ ngehˬ g'eh nehˬ-euˬ meh . K'oeˇ naˇ , ngawˬ pyehˬ-awˇ aˬ yaw˰ nya˰-ahˇ biˇ nehˬ-euˬ meh .
42024031	K'oeˇ ngeh , aˬ yaw˰ nya˰-euˬ myaˆ nuiˆ pah laˇ-awˇ , aˬ yaw˰-ahˇ haw siˬ-euˬ meh . Ehˇ k'aw˰ , aˬ yaw˰-ahˇ maˬ paˇ ya mawˇ ni byoˆ-iˇ-euˬ meh .
42024032	Aˬ yaw˰ nya˰ yaw kaˬ ehˇ-eu , " Gaˇ pehˇ-ahˇ aˬ yaw˰ aˇ nya˰-ahˇ dawˬ ngehˬ cawˬ laˇ-awˇ Jaˇli˰ gaˇ kawˆ ja mehˬ nehˬ la˰ ngeh , nui ma la˰ k'oeˇ miˬ dzaˬ do˰-eu lo˰-ehˇ g'eh law miˇ-a ehˇ lawˬ . "
42024033	Aˬ yaw˰ nya˰ tiˬ poˆ teh˰-ehˇ tsawˬ tuˇ-awˇ , Yeˬluˇsaˬlehˬ meuˬ-ahˇ g'o˰ leˇ-euˬ meh . Zaˬ lahˇ tseˇ nyi˰ g'aˬ hawˇ-eu nui deuˬ uiˬ leˇ taˬ-awˇ jawˇ gaˇ aˬ yaw˰ nya˰ ya mawˇ-euˬ meh .
42024034	" Sahˬpaˬ Yeˬsuˇ g'o˰ deh˰ laˇ-euˬ yaw duˬ baw meh . Aˬ yaw˰-euˬ g'awˇ mawˇ Siˇmoˬ-ahˇ bi mawˇ le-euˬ meh " lehˇ , aˬ yaw˰ ma˰ ehˇ lu˰-eu meh .
42024035	K'oeˇ ngeh , gaˇ pehˇ-ahˇ pyeu˰ laˇ-euˬ gaˇ kawˆ maˬ ehˇ , kaˬ muˇ ngawˬ pyehˬ ngeh hawˇ-eu aˬ yaw˰ nya˰ aˬ yaw˰-ahˇ haw siˬ-euˬ gaˇ kawˆ maˬ ehˇ , aˬ yaw˰ ma˰-ahˇ aˬ yaw˰ nya˰ dzawˇ mehˬ nehˬ-euˬ meh .
42024036	Aˬ yaw˰ ma˰ k'oeˇ lo˰-ehˇ ja lu˰ ngeh , Yeˬsuˇ aˬ yaw˰ ma˰-euˬ g'ahˇ ceh yaw˰ le-awˇ , " Naw ma˰ k'oeˇ taˆ nui saˇ o˰-eu jeˬ jaˆ lu˰-uˇ " lehˇ ehˇ-eu meh .
42024037	Ehˇ k'aw˰ , aˬ yaw˰ ma˰ zahˬ leˇ-awˇ , tsawˬ guˆ-iˇ-eu la˰ k'oeˇ , yaw sahˇ mawˇ le-euˬ nga lehˇ noeˬ-euˬ meh .
42024038	K'oeˇ ngeh , aˬ yaw˰ ma˰-ahˇ aˬ yaw˰ ehˇ nehˬ-eu , " Aˬ jeˬ miˇ neh naw ma˰ nui ma suˬ saˬ-awˇ tsawˬ toeˬ tsawˬ daˆ-ehˇ noeˬ lu˰ te .
42024039	Ngaˬ-euˬ aˬ kuiˇ aˬ la˰-ahˇ haw sheˇ . Maˇ maˇ ni ngaˇ ma . Ngaˬ-ahˇ toeˬ haw sawˆ haw-awˇ , haw duˬ sheˇ . Yaw sahˇ ngeuˇ lawˬ naˇ , heu lo˰-ehˇ shaˬ yoeˬ hawˇ-eu shaˬ jiˇ maˬ baw-aˇ . "
42024040	Aˬ yaw˰ k'oeˇ lo˰-ehˇ ehˇ g'aˬ-awˇ , aˬ yaw˰ ma˰-ahˇ aˬ yaw˰-euˬ aˬ kuiˇ aˬ la˰ bi haw-euˬ meh .
42024041	Aˬ yaw˰ ma˰ zahˬ leˇ-awˇ laˬ k'aˬ cehˇ dui dui k'aw˰ , maˬ jah duˬ nya-ehˇ shaˬ lu˰-eu meh . K'oeˇ miˇ neh , " Dzaˬ-eu tiˬ jeˬ paˬ maˬ jaˆ loˇ " lehˇ , aˬ yaw˰ ma˰-ahˇ aˬ yaw˰ naˇ haˬ-euˬ meh .
42024042	Aˬyaw˰ ma˰ aˬ yaw˰-ahˇ ngaˬ sha tehˬ ba-euˬ bi˰ nehˬ-euˬ meh .
42024043	Aˬ yaw˰ yuˇ-awˇ , aˬ yaw˰ ma˰-euˬ mehˬ shi dzaˬ-euˬ meh .
42024044	K'oeˇ naˇ , aˬ yaw˰ ma˰-ahˇ aˬ yaw˰ heu lo˰-ehˇ ehˇ nehˬ-euˬ meh . " Moˇseˬ-euˬ Zahˇ dawˬ k'o˰ dawˬ la˰ k'oeˇ maˬ ehˇ , Miˬyehˇ g'aˇ duˬ ngehˬ dah-eu deuˬ neh bo˰ taˬ-euˬ sahˬ bo˰ deuˬ la˰ k'oeˇ maˬ ehˇ , Ja ceuˬ-eu sahˬ bo˰ la˰ k'oeˇ maˬ ehˇ , ngaˬ-euˬ gaˇ kawˆ bo˰ taˬ-euˬ yawˬ jeˬ na lu˰ , heu lo˰-ehˇ pyeu˰ laˇ-awˇ ya byah laˇ meh lehˇ , ngaˇ naw ma˰ nehˬ-ehˇ jawˇ ngeh neh naw ma˰-ahˇ ehˇ nehˬ-euˬ ma . "
42024045	K'oeˇ ngeh , Jaˇ li˰-ahˇ g'oˆ shaw nya ni , aˬ yaw˰ ma˰-euˬ nui ma-ahˇ aˬ yaw˰ pah nehˬ-euˬ meh .
42024046	K'oeˇ naˇ , aˬ yaw˰ ma˰-ahˇ heu lo˰-ehˇ ehˇ nehˬ-euˬ meh . " Jaˇli˰ la˰ k'oeˇ heu lo˰-ehˇ bo˰ taˬ-euˬ meh . Ka li-aˬ , seh˰ gaˇ ya daˬ-awˇ , smˬ nah byah laˇ naˇ , Miˬyehˇ neh paˇ bi g'o˰ deh˰ laˇ teh˰-a .
42024047	K'oeˇ naˇ , Yeˬluˇsaˬlehˬ meuˬ-ahˇ neh dahˬ beh-awˇ , tsawˇ jeuˬ dawˬ tawˆ lu˰-ahˇ iˬ baˇ noeˬ poˆ-eu gaˇ kawˆ hawˇ-eu , Miˬyehˇ iˬ baˇ pyehˬ nehˬ-eu gaˇ kawˆ , aˬ yaw˰-euˬ tsawˇ myahˇ uˬ moˆ ya mehˬ nehˬ-iˇ meh lehˇ bo˰ taˬ-euˬ meh .
42024048	Naw ma˰-aˬ , gaˇ kawˆ heu g'aˇ duˬ saˇ kiˇ ya kamˬ-eu tsawˇ haˬ deuˬ meh .
42024049	Ngaˬ Da neh ngaˬ-ahˇ bi˰ taˬ-euˬ saˇ jaˇ dawˬ , naw ma˰-ahˇ ngaˇ paˇ bi˰-eu ma . Ehˇ k'aw˰ , mˬ taˆ-euˬ baoˬ naw ma˰ k'oeˇ taˆ maˬ keuˆ le k'oeˇ keuˆ ni , meuˬ la˰ k'oeˇ naw ma˰ ya dawˬ tawˬ meh . "
42024050	K'oeˇ naˇ , Yeˬsuˇ neh aˬ yaw˰ ma˰-ahˇ Beˬtaˬniˇ pu dawˬ peh keuˆ ni sheuˬ keuˆ g'eh-awˇ , aˬ la˰ ba˰ diˇ-awˇ aˬ yaw˰ ma˰-ahˇ dawˬ ngehˬ g'eh nehˬ-euˬ meh .
42024051	Aˬ yaw˰ dawˬ ngehˬ g'eh nehˬ g'aˬ ngeh , aˬ yaw˰ ma˰-ahˇ g'awˬ-iˇ-awˇ , mˬ k'oeˇ taˆ bi sheuˬ daˆ k'o˰ le˰-euˬ meh .
42024052	Aˬ yaw˰ ma˰ aˬ yaw˰-ahˇ uˬ duˬ tahˬ ya˰-awˇ , Yeˬluˇsaˬlehˬ meuˬ-ahˇ laˬ k'aˬ tiˬ cehˇ g'o˰ leˇ-euˬ meh .
42024053	K'oeˇ naˇ , aˬ yaw˰ ma˰ Uˬ duˬ tahˬ nymˇ nymˇ ma la˰ k'oeˇ teh˰-ehˇ Miˬyehˇ-ahˇ ja ceuˬ ja ceuˬ-ehˇ jawˇ-euˬ meh .
43001001	Mˬ hawˇ-eu miˇ maˬ seu le mi naˆ-ehˇ , Dawˬ jawˇ-euˬ meh . Dawˬ k'oeˇ Miˬyehˇ nehˬ-ehˇ jawˇ-euˬ meh . Dawˬ k'oeˇ-aˬ , Miˬyehˇ pyeu˰-eu meh .
43001002	Aˇ dahˬ beh ngeh neh , Dawˬ k'oeˇ Miˬyehˇ nehˬ-ehˇ jawˇ-euˬ meh .
43001003	K'aˇ jawˇ k'aˇ jaˆ-eu jeˬ dawˬ tawˆ lu˰ , aˬ yaw˰-ahˇ g'oe-awˇ beh taˬ-euˬ meh . K'aˇ beh taˬ-euˬ jeˬ dawˬ tawˆlu˰ , aˬ yaw˰-ahˇ maˬ g'oe ni beh taˬ-euˬ tiˬ jeˬ-iˬ maˬ jaˆ-a .
43001004	Aˬ yaw˰-aˬ , deh˰-eu jeˬ doˆ le duˬ pyeu˰-awˇ , deh˰-eu jeˬ k'oeˇ-aˬ , tsawˇ haˬ zaˬ g'aˇ duˬ yaw sheh˰ pyeu˰-eu meh .
43001005	Yaw sheh˰ k'oeˇ yaw zahˇ la˰ k'oeˇ bya le-awˇ , yaw zahˇ k'oeˇ yaw sheh˰-ahˇ maˬ g'aˬ leˇ-a .
43001006	Yoˇhaˬ lehˇ myahˇ-euˬ tsawˇ haˬ tiˬ g'aˬ-ahˇ Miˬyehˇ k'ehˇ g'eh le˰-euˬ meh .
43001007	Tsawˇ haˬ dawˬ tawˆ lu˰ ya gaˬ-awˇ jah laˇ ni , yaw sheh˰ k'oeˇ-euˬ gaˇ kawˆ aˬ yaw˰ saˇ kiˇ kamˬ le-euˬ meh .
43001008	Aˬ yaw˰-aˬ , yaw sheh˰ k'oeˇ maˬ ngeuˇ-a . Yaw sheh˰ k'oeˇ-euˬ gaˇ kawˆ saˇ kiˇ kamˬ le-euˬ teh˰ meh .
43001009	Yaw sheh˰ k'oeˇ-aˬ , miˇ tsaˬ k'oeˇ taˆ oe-awˇ , tsawˇ haˬ zaˬ dawˬ tawˆ lu˰ k'oeˇ taˆ bya nehˬ le-euˬ maˇ maˇ ni g'eh-eu yaw sheh˰ meh .
43001010	Miˬyehˇ neh aˬ yaw˰-ahˇ g'oe-awˇ beh taˬ-euˬ miˇ tsaˬ heu k'oeˇ taˆ , aˬ yaw˰ jawˇ lu˰ meh . Ehˇ k'aw˰ , miˇ tsaˬ zaˬ deuˬ aˬ yaw˰-ahˇ maˬ siˬ nya-a .
43001011	Aˬ yaw˰-euˬ miˇ k'ahˬ-ahˇ aˬ yaw˰ oe-euˬ k'aw˰ , aˬ yaw˰-euˬ tsawˇ haˬ deuˬ aˬ yaw˰-ahˇ maˬ ha geu˰-a .
43001012	Ehˇ k'aw˰ , tiˬ paˆ na deuˬ aˬ yaw˰-ahˇ ha geu˰-awˇ jah-eu meh . K'oeˇ miˇ neh , Miˬyehˇ-euˬ zaˬ bi pyeu˰ laˇ-eu a kawˬ-aˬ , aˬ yaw˰ ma˰-ahˇ aˬ yaw˰ bi˰-euˬ meh .
43001013	Aˬ yaw˰ ma˰ Miˬyehˇ-euˬ zaˬ pyeu˰ laˇ-eu k'oeˇ-aˬ , miˇ tsaˬ zaˬ deuˬ aˬ da o neh deh˰ le-awˇ aˬ da-euˬ zaˬ deuˬ pyeu˰ gaˇ maˬ duˇ-a . Miˬyehˇ neh aˬ yaw˰ ma˰-ahˇ aˬ yaw˰-euˬ zaˬ bi pyeu˰ laˇ-euˬ tiˬ jeˬ meh .
43001014	Dawˬ k'oeˇ tsawˇ haˬ zaˬ pyeu˰ le-awˇ , g'awˬ shaˬ gaˬ-eu jeˬ hawˇ-eu saˇ jaˇ zi˰-eu jeˬ tiˬ byah ni ahˇ-eu la˰ k'oeˇ , aˬ dui nehˬ-ehˇ jawˇ-euˬ meh . Aˬda-euˬ Zaˬmaˇ tiˬ g'aˬ teh˰-euˬ yaw sheh˰ k'ahˬ sehˇ-ahˇ aˬ dui mawˇ-euˬ ma .
43001015	Aˬ yaw˰-euˬ gaˇ kawˆ Yoˇhaˬ saˇ kiˇ kamˬ-awˇ ehˇ-eu , " ' Ngaˬ-euˬ mehˬ nah oe lu˰-eu g'aˬ ngaˇ naˆ maˬ tseˇ huiˬ-eu mahˇ-eu meh . Aˬ jeˬ miˇ neh ehˇ naˇ , ngaˇ maˬ deh˰ le mi naˆ-ehˇ aˬ yaw˰ jawˇ lu˰-eu meh ' lehˇ ngaˬ neh ehˇ-euˬ k'oeˇ-aˬ , aˬ yaw˰-ahˇ ehˇ-euˬ jeˬ pyeu˰-eu ma . "
43001016	Aˬ yaw˰ la˰ k'oeˇ g'awˬ shaˬ gaˬ-eu jeˬ tiˬ byah ni ahˇ-awˇ , aˬ dui-ahˇ guiˬ lahˬ tiˬ jeˬ saˇ-iˬ tiˬ jeˬ bi˰ la˰ lu˰-eu meh .
43001017	Miˬyehˇ aˬ dui-ahˇ Zahˇ dawˬ k'o˰ dawˬ bi˰ la˰ ngeh , Moˇseˬ-ahˇ g'oe-awˇ bi˰ la˰-euˬ meh . Ehˇ k'aw˰ , Miˬyehˇ aˬ dui-ahˇ g'awˬ shaˬ gaˬ-eu jeˬ hawˇ-eu saˇ jaˇ zi˰-eu jeˬ pah mehˬ la˰ ngeh , Yeˬsuˇ-ahˇ g'oe-awˇ pah mehˬ la˰-euˬ meh .
43001018	Tsawˇ haˬ tiˬ g'aˬ-iˬ Miˬyehˇ-ahˇ maˬ mawˇ haw-aˬ . Aˬda-euˬ bawˇ k'ahˇ-ahˇ nuiˇ-eu Zaˬmaˇ tiˬ g'aˬ teh˰ neh , Miˬyehˇ aˬ suˇ g'aˬ pyeu˰-eu gaˇ kawˆ pah mehˬ le-euˬ meh .
43001019	Yeˬluˇsaˬlehˬ meuˬ-ahˇ jawˇ-eu Yuˇdaˆ tsawˇ haˬ aˬ yui˰ aˬ tsu deuˬ neh , piˇ ma deuˬ hawˇ-eu Leˬbiˇ tsawˇ haˬ deuˬ-ahˇ Yoˇhaˬ jawˇ gaˇ k'ehˇ g'eh-awˇ , " Nawˇ aˬ suˇ g'aˬ te " lehˇ bi naˇ haˬ-iˇ-euˬ meh .
43001020	Yoˇhaˬ tiˬ jeˬ-iˬ maˬ za˰ taˬ ni , bya cehˆ ni ehˇ nehˬ-eu , " Ngaˇ Ka li maˬ ngeuˇ . "
43001021	Aˬ yaw˰ ma˰ ehˇ-eu , " Toˆ-ehˇ ngeuˇ naˇ , nawˇ aˬ suˇ g'aˬ te . Eˇliˇyaˆ te loˇ . " Yoˇhaˬ ehˇ-eu , " Maˬ ngeuˇ . " Aˬ yaw˰ ma˰ ehˇ-eu , " Miˬyehˇ g'aˇ duˬ ngehˬ dah-eu tsawˇ haˬ te loˇ . " Yoˇhaˬ ehˇ-eu , " Maˬ ngeuˇ . "
43001022	Aˬ yaw˰ ma˰ ehˇ-eu , " Toˆ-ehˇ ngeuˇ naˇ , nawˇ aˬ suˇ g'aˬ pyeu˰-eu gaˇ kawˆ nga ma˰-ahˇ tiˬ poˆ ehˇ nehˬ la˰ sheˇ . Nga ma˰-ahˇ k'ehˇ g'eh le˰-euˬ tsawˇ haˬ deuˬ-ahˇ nga ma˰ ya dzawˇ poˆ nehˬ leˇ meh . Nawˇ yawˬ haˇ yawˬ ha aˬ suˇ g'aˬ te lehˇ ehˇ nmˇ . "
43001023	Yoˇhaˬ ehˇ-eu , " ' SahˬpaˬMiˬyehˇ oe-eu g'aˇ duˬ gaˇ ma shaˇ dahˇ-awˬ ' lehˇ , bawˇ tsahˬ bawˇ dahˇ la˰ k'oeˇ tsawˇ haˬ tiˬ g'aˬ guˇ teh˰-a lehˇ , Miˬyehˇ g'aˇ duˬ ngehˬ dah-eu Iˇsaˬyaˆ neh ehˇ-euˬ k'oeˇ ngaˇ ma . "
43001024	Tsawˇ haˬ k'oeˇ deuˬ-aˬ , Paˬliˬsehˇ deuˬ neh k'ehˇ le˰-euˬ tsawˇ haˬ pyeu˰-eu meh .
43001025	Aˬ yaw˰ ma˰ Yoˇhaˬ-ahˇ naˇ haˬ-eu , " Nawˇ-aˬ , Ka li k'aw˰ maˬ ngeuˇ , Eˇliˇyaˆ k'aw˰ ma˰ ngeuˇ , Miˬyehˇ g'aˇ duˬ ngehˬ dah-eu tsawˇ haˬ k'aw˰ maˬ ngeuˇ lehˇ ehˇ-eu jeˬ maˇ-iˬ , aˬ jeˬ miˇ neh aˬ cawˬ-ahˇ iˇ cu˰ shawˇ nehˬ te . "
43001026	Yoˇhaˬ ehˇ-eu , " Ngaˇ-aˬ , iˇ cu˰ neh iˇ cu˰ shawˇ nehˬ-eu ma . Ehˇ k'aw˰ , naw ma˰ maˬ siˬ nya-eu tsawˇ haˬ tiˬ g'aˬ naw ma˰ nehˬ-ehˇ jawˇ lu˰ meh .
43001027	Aˬ yaw˰ ngaˬ-euˬ mehˬ nah oe lu˰ meh . Ngaˇ-aˬ , aˬ yaw˰-euˬ sehˬ nawˆ aˇ caˆ puiˇ nehˬ-eu teh˰-ehˇ k'aw˰ maˬ geuˇ nya . "
43001028	Yoˇhaˬ iˇ cu˰ shawˇ nehˬ lu˰-eu jawˇ duˬ pyeu˰-eu Yawˇdaˬ lawˇ baˬ-euˬ nahˇ ma doˆ k'ehˬ paw dzeˇ jaˆ-eu Beˬtaˬniˇ pu-ahˇ , Yoˇhaˬ-ahˇ aˬ yaw˰ ma˰ k'oeˇ lo˰-ehˇ naˇ haˬ-euˬ meh .
43001029	Yawˬ nah yawˬ , Yeˬsuˇ oe lu˰ gaˇ Yoˇhaˬ mawˇ-awˇ ehˇ-eu , " Miˇ tsaˬ zaˬ-euˬ iˬ baˇ-ahˇ pi dzeh le-euˬ Miˬyehˇ-euˬ yawˇ zaˬ-ahˇ haw sheˇ .
43001030	' Tsawˇ haˬ tiˬ g'aˬ ngaˬ-euˬ mehˬ nah oe lu˰ meh . Aˬ yaw˰-aˬ , ngaˇ naˆ maˬ tseˇ huiˬ dzehˬ-eu meh . Aˬ jeˬ miˇ neh ehˇ naˇ , ngaˇ maˬ deh˰ le mi naˆ-ehˇ aˬ yaw˰ jawˇ lu˰ meh ' lehˇ ngaˬ neh ehˇ-euˬ k'oeˇ , aˬ yaw˰-ahˇ ehˇ-euˬ jeˬ pyeu˰-eu ma .
43001031	Aˬ yaw˰ aˬ suˇ g'aˬ-a lehˇ ngaˇ maˬ siˬ nya-aˬ . Iˇsaˬleˬlaˆ tsawˇ haˬ deuˬ aˬ yaw˰-ahˇ siˬ duˬ laˇ nya ni , ngaˇ iˇ cu˰ neh iˇ cu˰ shawˇ nehˬ le-euˬ ma . "
43001032	K'oeˇ naˇ , Yoˇhaˬ heu lo˰-ehˇ saˇ kiˇ kamˬ-eu meh . " Yaw sahˇ Miˬyehˇ k'aˬ k'oeˬ lo˰-ehˇ mˬ k'oeˇ taˆ neh za˰ le-awˇ , aˬ yaw˰ k'oeˇ taˆ jawˇ lu˰-eu ngaˇ mawˇ-euˬ ma .
43001033	Ngaˇ aˬ yaw˰-ahˇ maˬ siˬ nya-aˬ siˬ . Ehˇ k'aw˰ , iˇ cu˰ neh iˇ cu˰ bi shawˇ nehˬ le-eu lehˇ ngaˬ-ahˇ k'ehˇ g'eh le˰-euˬ Miˬyehˇ ehˇ-eu , ' Yaw sahˇ Miˬyehˇ tsawˇ haˬ tiˬ g'aˬ k'oeˇ taˆ za˰ le-awˇ jawˇ gaˇ nawˇ ya mawˇ teh˰-a . Aˬ yaw˰-aˬ , Yaw sahˇ Miˬyehˇ neh iˇ cu˰ shawˇ nehˬ-euˬ g'aˬ meh ' lehˇ ehˇ-eu meh .
43001034	K'oeˇ lo˰-ehˇ pyeu˰ laˇ-euˬ gaˇ ngaˇ ya mawˇ g'aˬ-euˬ miˇ neh , aˬ yaw˰ Miˬyehˇ-euˬ Zaˬmaˇ meh lehˇ saˇ kiˇ kamˬ-eu ma . "
43001035	Yawˬ nah yawˬ keuˆ laˇ ngeh , Yoˇhaˬ hawˇ-eu aˬ yaw˰-euˬ zaˬ lahˇ nyiˬ g'aˬ k'oeˇ gaˇ paˇ yaw˰ lu˰-eu meh .
43001036	Yeˬsuˇ oe lu˰ gaˇ aˬ yaw˰ ya mawˇ ngeh , " Miˬyehˇ-euˬ Yawˇ zaˬ-ahˇ haw sheˇ " lehˇ ehˇ-eu meh .
43001037	Zaˬ lahˇ k'oeˇ nyiˬ g'aˬ Yoˇhaˬ k'oeˇ lo˰-ehˇ ehˇ gaˇ gaˬ-awˇ , Yeˬsuˇ-euˬ mehˬ nah iˇ-euˬ meh .
43001038	Yeˬsuˇ nahˇ g'o˰ g'o˰ haw-awˇ , aˬ yaw˰ nya˰ aˬ yaw˰-euˬ mehˬ nah oe lu˰ gaˇ ya mawˇ ngeh , " Naw nya˰ aˬ jeˬ shaˇ caw te " lehˇ naˇ haˬ-euˬ meh . " Laˬ biˇ-oˇ , nawˇ aˬ gaˇ jawˇ te " lehˇ aˬ yaw˰ nya˰ aˬ yaw˰-ahˇ ehˇ-eu meh . ( ' Laˬ biˇ ' lehˇ ehˇ-eu-aˬ , ' saˬ laˬ ' lehˇ ehˇ maw˰-eu meh . )
43001039	" Laˇ-awˇ haw laˇ-awˬ " lehˇ , aˬ yaw˰ nya˰-ahˇ Yeˬsuˇ ehˇ nehˬ-euˬ meh . ) K'oeˇ naˇ aˬ yaw˰ nya˰ aˬ yaw˰-euˬ mehˬ nah caw teh g'eh-awˇ , aˬ yaw˰-euˬ jawˇ duˬ-ahˇ ya mawˇ-awˇ , k'oeˇ ngeh nah k'oeˇ gaˇ jawˇ ci˰-euˬ meh .
43001040	Tiˬ g'aˬ-aˬ , Siˇmoˬ Beˬtuˆluˆ-euˬ mehˇ nmˇ Aˬdehˬlehˬ meh .
43001041	Aˬ yaw˰-euˬ mehˇ nmˇ Siˇmoˬ-ahˇ aˬ yaw˰ yaw kawˇ-ehˇ poˆ mawˇ-awˇ , " Nga nya˰ Meˬsiˇyaˆ-ahˇ ya mawˇ g'aˬ-euˬ ma " lehˇ ehˇ nehˬ-euˬ meh . ( ' Meˬsiˇyaˆ ' hawˇ-eu ' Ka li ' lehˇ ehˇ-eu tsawˇ myahˇ heu nyiˬ myahˇ dawˬ tsui˰ tiˬ kawˆ meh . )
43001042	K'oeˇ naˇ , Siˇmoˬ-ahˇ Yeˬsuˇ jawˇ gaˇ aˬ yaw˰ sheuˬ g'eh-euˬ meh . Yeˬsuˇ Siˇmoˬ-ahˇ haw-awˇ ehˇ-eu , " Nawˬ-euˬ tsawˇ myahˇ-aˬ , Yoˇhaˬ-euˬ aˬ li Siˇmoˬ meh . Ehˇ k'aw˰ , nawˬ-ahˇ Geˬpaˇ lehˇ kuˇ teh˰-a . " lehˇ ehˇ nehˬ-euˬ meh . ( ' Geˬpaˇ ' hawˇ-eu ' Beˬtuˆluˆ ' lehˇ ehˇ-eu tsawˇ myahˇ heu nyiˬ myahˇ dawˬ tsui˰ duˇ leˇ-awˇ , ' K'aˬ lo ' lehˇ ehˇ maw˰-eu meh .
43001043	Yawˬ nah yawˬ Gaˬliˬlehˇ miˇ k'ahˬ-ahˇ iˇ-eu lehˇ Yeˬsuˇ noeˬ tsehˆ-euˬ meh . Piˇliˇpuˆ-ahˇ aˬ yaw˰ mawˇ-awˇ , " Ngaˬ nehˬ-ehˇ oe-awˬ " lehˇ ehˇ nehˬ-euˬ meh .
43001044	( Piˇliˇpuˆ-aˬ , Aˬdehˬlehˬ hawˇ-eu Beˬtuˆluˆ aˬ nya˰ nmˇ jawˇ-eu Behˬdzeˇdaˬ meuˬ-ahˇ jawˇ-eu meh . )
43001045	Naˬdaˬneˬlaˇ-ahˇ Piˇluˇpuˆ mawˇ-awˇ ehˇ nehˬ-eu , " Moˇseˬ neh bo˰-euˬ Zahˇ dawˬ k'o˰ dawˬ la˰ k'oeˇ hawˇ-eu Miˬyehˇ g'aˇ duˬ ngehˬ dah-eu deuˬ-euˬ sahˬ bo˰ la˰ k'oeˇ ehˇ taˬ-euˬ k'oeˇ g'aˬ-ahˇ nga ma˰ mawˇ-euˬ ma . Aˬ yaw˰-aˬ , Naˬzaˬlehˇ meuˬ-ahˇ jawˇ-eu Yoˇsehˆ-euˬ aˬ li meh . "
43001046	Naˬdaˬneˬlaˇ ehˇ-eu , " Naˬzaˬlehˇ meuˬ-ahˇ gaˇ dahˇ tsoeˬ-eu jeˬ mˇ doˆ la˰ nya-eu tsawˇ haˬ jawˇ teh˰-a loˇ . " Piˇliˇpuˆ ehˇ-eu , " Haw laˇ-awˬ tawˇ . "
43001047	Naˬdaˬneˬlaˇ aˬ yaw˰ jawˇ gaˇ laˇ lu˰-eu ya mawˇ ngeh , Yeˬsuˇ ehˇ-eu , " Maˇ maˇ ni g'eh-eu Iˇsaˬleˬlaˆ tsawˇ haˬ laˇ ngaˇ . Aˬ yaw˰ la˰ k'oeˇ jaˬ myaw˰ myaw˰-eu jeˬ tiˬ paw˰-iˬ maˬ ahˇ-a . "
43001048	Naˬdaˬneˬlaˇ ehˇ-eu , " Nawˇ ngaˬ-ahˇ aˬ joˆ-ehˇ siˬ nya te . " Yeˬsuˇ ehˇ-eu , " Piˇliˇpuˆ nawˬ-ahˇ maˬ kuˇ le mi naˆ-ehˇ , nawˇ siˬ guˬ aˇ bawˇ dawˬ pehˬ-ahˇ nuiˇ lu˰ ngeh neh nawˬ-ahˇ ngaˇ mawˇ-euˬ ma . "
43001049	Naˬdaˬneˬlaˇ ehˇ-eu , " Saˬ laˬ-oˇ , nawˇ-aˬ , Miˬyehˇ-euˬ Zaˬ maˇ ngaˇ . Iˇsaˬleˬlaˆ tsawˇ jeuˬ-euˬ Sahˬ paˬ ngaˇ . "
43001050	Yeˬsuˇ ehˇ-eu , " Nawˇ siˬ guˬ aˇ bawˇ dawˬ pehˬ-ahˇ jawˇ ngeh neh nawˬ-ahˇ ngaˇ mawˇ-euˬ ma lehˇ ngaˇ ehˇ-eu miˇ neh jah te loˇ . Heu naˆ maˬ tseˇ huiˬ-eu gaˇ kawˆ deuˬ-ahˇ nawˇ ya mawˇ teh˰-a . "
43001051	K'oeˇ naˇ , aˬ ha ma˰-ahˇ aˬ yaw˰ ehˇ nehˬ-eu , " Ngaˇ naw ma˰-ahˇ maˇ jawˆ ni ehˇ nehˬ nyaˇ . Mˬ pah le-awˇ , Miˬyehˇ-euˬ mˬ taˆ g'aˬ k'ehˇ deuˬ Tsawˇ haˬ-euˬ Zaˬ maˇ k'oeˇ taˆ tsawˬ toeˬ tsawˬ daˆ-ehˇ yaˇ gaˇ gaˇ taw˰ le gaˇ naw ma˰ ya mawˇ teh˰-a . "
43002001	Smˬ nah byah laˇ ngeh , Gaˬliˬlehˇ miˇ k'ahˬ Gaˬnaˬ meuˬ-ahˇ oeˇ mˇ baˇ-eu bawˬ-iˬ jaˆ-eu meh . Yeˬsuˇ-euˬ aˬ ma k'aw˰ k'oeˇ gaˇ jawˇ-eu meh .
43002002	Yeˬsuˇ hawˇ-eu aˬ yaw˰-euˬ zaˬ lahˇ deuˬ-ahˇ k'aw˰ , oeˇ mˇ baˇ gaˇ kuˇ taˬ-euˬ meh .
43002003	Aˬ ga˰ dzaˇ uiˇ k'aˇ jaˆ-eu dawˇ jiˇ shaw-euˬ miˇ neh , Yeˬsuˇ-euˬ aˬ ma Yeˬsuˇ-ahˇ ehˇ nehˬ-eu , " Aˬ ha ma˰ aˬ ga˰ dzaˇ uiˇ maˬ paˇ jaˆ ngaˇ . "
43002004	Yeˬsuˇ ehˇ-eu , " Aˬ ma nawˇ ngaˬ-ahˇ heu loˇ nga , k'oeˇ loˇ nga lehˇ maˬ ehˇ ni jawˇ sheˇ . Ngaˬ-euˬ aˇ yamˬ maˬ keuˆ laˇ-aˬ siˬ . "
43002005	K'oeˇ ngeh , " Ngaˬ li k'aˇ ehˇ-eu lo˰-ehˇ mˇ-awˬ " lehˇ , zaˬ k'aˆ deuˬ-ahˇ Yeˬsuˇ-euˬ aˬ ma ehˇ nehˬ-euˬ meh .
43002006	Yuˇdaˆ tsawˇ haˬ deuˬ-aˬ , zahˇ sahˇ k'o˰-ahˇ ta˰ leˇ-awˇ iˇ cu˰ ya dzui˰ shawˇ-eu zahˇ jaˆ-eu meh . K'oeˇ-euˬ g'aˇ duˬ iˇ cu˰ k'aw˰ ahˇ-eu k'aˬ lo ciˬ cuˇ ko˰ siˬ k'oeˇ gaˇ bi jaˆ-euˬ meh . K'aˬ lo ciˬ cuˇ k'oeˇ tiˬ siˬ-euˬ iˇ cu˰ ngaˬ keuˆ ko˰ keuˆ ehˇ g'aˬ ni deˇ leˇ-eu meh .
43002007	" Ciˬ cuˇ teu deuˬ-ahˇ iˇ cu˰ k'aw˰ ahˇ-awˬ " lehˇ , zaˬ k'aˆ k'oeˇ deuˬ-ahˇ Yeˬsuˇ ehˇ nehˬ ngeh , bi lehˬ lehˬ ni k'aw˰ byah jiˇ-euˬ meh .
43002008	K'oeˇ naˇ , " Nymˬ-mˇ poˆ jawˇ-aˬ , ciˬ cuˇ teu deuˬ-ahˇ k'aw˰ dahˬ taˬ-euˬ iˇ cu˰ paˇ kuˬ doˆ-awˇ , aˬ jaˇ mˇ gaˇ haw-eu aˬ yui˰ g'aˬ-ahˇ ciˬ ha nehˬ-iˇ-awˬ " lehˇ , aˬ yaw˰ ma˰-ahˇ Yeˬsuˇ ehˇ nehˬ ngeh , aˬ yaw˰ ma˰ ciˬ ha nehˬ-iˇ-euˬ meh .
43002009	Yeˬsuˇ neh aˬ ga˰ dzaˇ uiˇ bi pyeu˰-iˇ-euˬ iˇ cu˰ k'oeˇ-ahˇ , aˬ jaˇ mˇ-eu aˬ yui˰ g'aˬ kuiˇ haw-euˬ meh . Aˬ ga˰ dzaˇ uiˇ k'oeˇ aˬ gaˇ neh oe-euˬ aˬ yaw˰ maˬ siˬ nya-a . ( Iˇ cu˰ kuˬ doˆ le˰-euˬ zaˬ k'aˆ k'oeˇ deuˬ teh˰-ehˇ siˬ nya-eu meh . K'oeˇ miˇ neh , miˬ zaˬ sheuˬ-eu g'aˬ-ahˇ aˬ yaw˰ kuˇ-awˇ ,
43002010	heu lo˰-ehˇ ehˇ nehˬ-euˬ meh . " Aˬ cawˬ-aˬ , kuiˇ dzehˬ-eu aˬ ga˰ dzaˇ uiˇ jeˬ huˬ k'aˇ nehˬ-awˇ , daˬ yah deuˬ dawˇ dehˆ la˰ jawˬ-ehˇ byawˬ dzehˬ-eu aˬ ga˰ dzaˇ uiˇ k'aˇ nehˬ nmˇ . Nawˇ beu kuiˇ dzehˬ-eu aˬ ga˰ dzaˇ uiˇ nymˬ-mˇ keuˆ ni maˬ k'aˇ nehˬ-ehˇ bi jaˆ-euˬ law hawˇ ngaˬ tawˇ . "
43002011	Yeˬsuˇ-aˬ , Gaˬliˬlehˇ miˇ k'ahˬ Gaˬnaˬ meuˬ-ahˇ k'aˆ jeˬ-ehˇ g'eh-eu yaw beh hmˬ k'oeˇ lo˰-ehˇ mˇ mehˬ nehˬ-eu la˰ k'oeˇ , aˬ yaw˰-euˬ yaw sheh˰ k'ahˬ sehˇ pah mehˬ nehˬ-awˇ , aˬ yaw˰-euˬ zaˬ lahˇ deuˬ aˬ yaw˰-ahˇ jah laˇ-euˬ meh .
43002012	K'oeˇ naˇ , Yeˬsuˇ hawˇ-eu aˬ yaw˰-euˬ aˬ ma , aˬ yaw˰-euˬ mehˇ nmˇ deuˬ , aˬ yaw˰-euˬ zaˬ lahˇ deuˬ , Gaˬbeˬneˬoˬ meuˬ-ahˇ iˇ-awˇ , nah kaˬ nah jawˇ byah ni g'aˬ naˬ naˬ-euˬ meh .
43002013	Baˬ saˬ kaˬ bawˬ-iˬ g'eh-eu aˇ yamˬ dawˬ peh peh laˇ-euˬ miˇ neh , Yeˬluˇsaˬlehˬ meuˬ-ahˇ Yeˬsuˇ le-euˬ meh .
43002014	Uˬ duˬ tahˬ nymˇ nymˇ ma-euˬ lahˇ la˰ k'oeˇ , mawˇ neˇ , yawˇ hawˇ-eu yaˇ miˇ k'aˬ k'oeˬ ahˬ-eu deuˬ hawˇ-eu pyuˇ dawˬ paˇ-eu deuˬ ka˰ g'a lu˰ gaˇ aˬ yaw˰ ya mawˇ-euˬ meh .
43002015	Yeˬsuˇ aˇ caˆ caˆ zaˬ deuˬ nyeh˰ bawˆ-awˇ tmˬ tehˬ-awˇ , jeˬ zaˬ-ahˇ jui˰-eu aˇ caˆ jahˇ-euˬ meh . Yawˇ deuˬ maˬ ehˇ , mawˇ neˇ deuˬ maˬ ehˇ , Uˬ duˬ tahˬ nymˇ nymˇ ma la˰ k'oeˇ k'aˇ jawˇ-eu jeˬ zaˬ deuˬ-ahˇ aˬ yaw˰ teh doˆ jiˇ-euˬ meh . Pyuˇ dawˬ paˇ nehˬ-eu tsawˇ haˬ deuˬ-euˬ hawˬ jeh ngawˬ coˬ nehˬ-awˇ , pyuˇ bi yoeˇ k'aˇ jiˇ-euˬ meh .
43002016	Yaˇ miˇ k'aˬ k'oeˬ ahˬ lu˰-eu tsawˇ haˬ deuˬ-ahˇ k'aw˰ , " Yaˇ miˇ k'aˬ k'oeˬ teu deuˬ yuˇ doˆ g'eh-awˬ . Ngaˬ Da-euˬ nymˇ-ahˇ lehˆ ju˰-eu nymˇ taˬ paˇ bi pyeu˰ " lehˇ ehˇ nehˬ-euˬ meh .
43002017	K'oeˇ ngeh , " Miˬyehˇ-oˇ , nawˬ-euˬ nymˇ-ahˇ ngaˇ gaˬ-eu ngaˬ-euˬ nui ma la˰ k'oeˇ miˬ dzaˬ do˰ gaˇ duˇ miˇ-a " lehˇ Jaˇ li˰ la˰ k'oeˇ bo˰ taˬ-euˬ k'oeˇ tsahˇ , aˬ yaw˰-euˬ zaˬ lahˇ deuˬ-ahˇ noeˬ doˆ leˇ-euˬ meh .
43002018	Yuˇdaˆ tsawˇ haˬ aˬ yui˰ aˬ tsu deuˬ Yeˬsuˇ-ahˇ ehˇ-eu , " Nawˇ teu lo˰-ehˇ jahˇ nya-eu a kawˬ-aˬ jaˆ-eu nga ma˰ ya siˬ duˬ ni , k'aˆ jeˬ-ehˇ g'eh-eu bi siˬ bi mawˇ-eu aˬ geu jeˬ nga ma˰-ahˇ jahˇ mehˬ-eu g'eh te . "
43002019	Yeˬsuˇ eh-eu , " Uˬ duˬ tahˬ nymˇ nymˇ ma heu pyaˆ dzeh jiˇ-awˬ . Smˬ nah la˰ k'oeˇ ngaˇ paˇ tsoˆ g'aˬ nya ma . "
43002020	Aˬ yaw˰ ma˰ ehˇ-eu , " Smˬ nah teh˰-ehˇ nawˇ tsoˆ g'aˬ nya ma lehˇ la . Uˬ duˬ tahˬ nymˇ nymˇ ma heu tsoˆ g'aˬ-eu g'aˇ duˬ smˬ tseˇ ko˰ k'o˰ ga-euˬ nawˇ siˬ nya ma loˇ . "
43002021	Ehˇ k'aw˰ , Yeˬsuˇ ehˇ maw˰-eu Uˬ duˬ tahˬ nymˇ nymˇ ma k'oeˇ-aˬ , aˬ yaw˰ ma˰-euˬ g'awˇ mawˇ-ahˇ ehˇ maw˰-eu meh . etl
43002022	K'oeˇ miˇ neh , aˬ yaw˰ shiˇ-awˇ paˇ g'o˰ deh˰ laˇ ngeh jawˇ , aˬ yaw˰ neh ehˇ-euˬ dawˬ heu dawˬ aˬ yaw˰-euˬ zaˬ lahˇ deuˬ-ahˇ paˇ noeˬ doˆ leˇ-euˬ meh . K'oeˇ ngeh jawˇ , Jaˇ li˰ la˰ k'oeˇ bo˰ taˬ-euˬ gaˇ kawˆ deuˬ hawˇ-eu , Yeˬsuˇ neh ehˇ-euˬ dawˬ-ahˇ aˬ yaw˰ ma˰ jah-euˬ meh .
43002023	Baˬ saˬ kaˬ bawˬ-iˬ g'eh-eu aˇ yamˬ la˰ k'oeˇ , Yeˬluˇsaˬlehˬ meuˬ-ahˇ Yeˬsuˇ jawˇ lu˰ ngeh , aˬ yaw˰ neh mˇ-euˬ k'aˆ jeˬ-ehˇ g'eh-eu bi siˬ bi mawˇ-eu jeˬ-ahˇ aˬ cawˬ ya mawˇ-awˇ , tsawˇ haˬ g'awˬ mya ni aˬ yaw˰-ahˇ jah laˇ-euˬ meh .
43002024	Ehˇ k'aw˰ , Yeˬsuˇ-aˬ , aˬ yaw˰ ma˰-ahˇ aˬ yaw˰-euˬ g'awˇ mawˇ maˬ a nehˬ peuˬ-a . Aˬ jeˬ miˇ neh ehˇ naˇ , aˬ yaw˰ ma˰ dawˬ tawˆ lu˰-ahˇ aˬ yaw˰ siˬ nya-eu meh .
43002025	Aˬ yaw˰ ma˰-euˬ gaˇ kawˆ aˬ yaw˰-ahˇ ja mehˬ-eu maˬ loˬ-a . Aˬ jeˬ miˇ meh ehˇ naˇ , tsawˇ haˬ-euˬ nui ma-ahˇ aˬ yaw˰ siˬ nya-eu meh .
43003001	Niˇgawˇdeˬ lehˇ myahˇ-euˬ Yuˇdaˆ tsawˇ haˬ aˬ yui˰ aˬ tsu tiˬ g'aˬ jawˇ-eu meh . Aˬ yaw˰-aˬ , Paˬ liˬ sehˇ aˇ muˇ-ahˇ uˇ-eu tsawˇ haˬ tiˬ g'aˬ meh .
43003002	Tiˬ miˇ-aˬ , Yeˬsuˇ jawˇ gaˇ aˬ yaw˰ le-awˇ , heu loˬ-ehˇ ehˇ nehˬ-euˬ meh . " Saˬ laˬ-oˇ , nawˇ-aˬ Miˬyehˇ neh k'ehˇ g'eh le˰-euˬ saˬ laˬ tiˬ g'aˬ meh lehˇ nga ma˰ siˬ nya ma . Miˬyehˇ aˬ yaw˰ la˰ k'oeˇ maˬ jawˇ naˇ , tsawˇ haˬ tiˬ g'aˬ-iˬ nawˬ neh mˇ-euˬ k'aˆ jeˬ-ehˇ g'eh-eu heu jeˬ maˬ mˇ mehˬ nya-aˇ . "
43003003	Yeˬsuˇ ehˇ-eu , " Ngaˇ nawˬ-ahˇ maˇ jawˆ ni ehˇ-eu ma . Tsawˇ haˬ tiˬ g'aˬ-iˬ nyiˬ poˆ tiˬ poˆ maˬ deh˰ paˇ naˇ , Miˬyehˇ miˇ k'ahˬ-ahˇ maˬ ya mawˇ-aˇ . "
43003004	Niˇgawˇdeˬ ehˇ-eu , " Tsawˇ k'aˆ aˬ da tiˬ g'aˬ nyiˬ poˆ tiˬ poˆ aˬ joˆ-ehˇ paˇ deh˰ paˇ nya nmˇ . Yawˬ ha aˬ ma-euˬ uˬ maˆ la˰ k'oeˇ paˇ uˇ poˆ leˇ-awˇ , nyiˬ poˆ tiˬ poˆ paˇ deh˰ doˆ le nya teh˰-a loˇ . "
43003005	Yeˬsuˇ ehˇ-eu , " Ngaˇ nawˬ-ahˇ maˇ jawˆ ni ehˇ-eu ma . Iˇ cu˰ la˰ k'oeˇ hawˇ-eu Yaw sahˇ Miˬyehˇ la˰ k'oeˇ maˬ deh˰ le-euˬ tsawˇ haˬ-aˬ , Miˬyehˇ Miˇ k'ahˬ la˰ k'oeˇ maˬ ya uˇ leˇ-a .
43003006	Tsawˇ haˬ tiˬ g'aˬ-euˬ shiˬ shaˬ jiˇ g'awˇ mawˇ-aˬ , aˬ da aˬ ma baˬ da neh deh˰ le-euˬ jeˬ pyeu˰-eu meh . Ehˇ k'aw˰ , aˬ yaw˰-euˬ la˰ k'oeˇ ahˇ-eu yaw sahˇ-aˬ , Yaw sahˇ Miˬyehˇ baˬ da neh deh˰ le-euˬ jeˬ pyeu˰-eu meh .
43003007	Nyiˬ poˆ tiˬ poˆ paˇ ya deh˰ paˇ meh lehˇ nawˬ-ahˇ ngaˇ ehˇ-eu baˬ da neh taˬ zahˬ leˇ .
43003008	Jaˬ lehˇ-aˬ , yawˬ ha k'aˇ baw maw˰-eu paw baw g'eh-eu meh . Jaˬ lehˇ baw-eu teˇ saˇ-ahˇ nawˇ gaˬ nya k'aw˰ , aˬ gaˇ neh oe-awˇ aˬ geu paw iˇ-eu nawˇ maˬ siˬ nya-a . Yaw sahˇ Miˬyehˇ la˰ k'oeˇ deh˰ le-eu tsawˇ haˬ yawˬ g'aˬ na lu˰ k'oeˇ gaˇ duˇ-eu meh . "
43003009	Niˇgawˇdeˬ ehˇ-eu , " Teu lo˰-ehˇ aˬ joˆ-ehˇ pyeu˰ nya ta . "
43003010	Yeˬsuˇ ehˇ-eu , " Nawˇ-aˬ , Iˇsaˬleˬlaˆ miˇ k'ahˬ la˰ k'oeˇ saˬ laˬ yaw huiˬ tiˬ g'aˬ pyeu˰-eu k'aw˰ , ngaˇ ehˇ gaˇ aˬ joˆ-ehˇ maˬ g'oˆ shaw nya-eu nya .
43003011	Ngaˇ nawˬ-ahˇ aˬ diˇ aˬ maˇ ngeuˇ-eu jeˬ ehˇ nehˬ lu˰-eu ma . Nga ma˰ ya siˬ-euˬ jeˬ ja mehˬ-awˇ , nga ma˰ ya mawˇ-euˬ jeˬ dzawˇ mehˬ-eu k'aw˰ , naw ma˰ tiˬ g'aˬ-iˬ nga ma˰ neh ehˇ-euˬ jeˬ-ahˇ maˬ ha geu˰ maw˰-a .
43003012	Miˇ tsaˬ heu k'oeˇ taˆ pyeu˰ lu˰-eu gaˇ kawˆ deuˬ ngaˇ ja mehˬ gaˇ naw ma˰ maˬ jah-eu-aˬ , mˬ k'oeˇ taˆ pyeu˰ lu˰-eu gaˇ kawˆ deuˬ ngaˇ ja mehˬ gaˇ naw ma˰ aˬ joˆ-ehˇ paˇ jah coeˇ nmˇ .
43003013	Mˬ k'oeˇ taˆ neh za˰ ka le-euˬ g'aˬ pyeu˰-eu Tsawˇ haˬ-euˬ Zaˬmaˇ maˬ ngeuˇ naˇ , tsawˇ haˬ tiˬ g'aˬ-iˬ mˬ k'oeˇ taˆ maˬ le keuˆ haw-aˬ . "
43003014	Moˇseˬ neh bawˇ tsahˬ-ahˇ guiˬ shuiˇ aˇ lawˇ mawˇ kawˇ k'oeˇ kawˇ ka tuˇ-euˬ lo˰-ehˇ , Tsawˇ haˬ-euˬ Zaˬmaˇ-ahˇ aˬ cawˬ k'oeˇ lo˰-ehˇ ka tuˇ teh˰-a .
43003015	K'oeˇ miˇ neh , aˬ yaw˰-ahˇ k'aˇ jah-eu tsawˇ haˬ yawˬ g'aˬ na lu˰ , aˬ yaw˰ la˰ k'oeˇ mˬ maˬ maˬ byaˆ zaˇ ziˇ deh˰-eu jeˬ za teh˰-a .
43003016	Miˬyehˇ miˇ tsaˬ zaˬ-ahˇ gaˬ dui dui-eu miˇ neh , aˬ yaw˰-euˬ Zaˬmaˇ tiˬ g'aˬ teh˰ k'aw˰ bi˰ nehˬ le˰-euˬ meh . Zaˬmaˇ-ahˇ k'aˇ jah-eu tsawˇ haˬ maˬ ya cawˆ-iˇ-eu uˬ ta˰ , mˬ maˬ maˬ byaˆ zaˇ ziˇ deh˰-eu jeˬ za-eu meh .
43003017	Aˬ jeˬ miˇ neh ehˇ naˇ , Miˬyehˇ neh aˬ yaw˰-euˬ Zaˬmaˇ-ahˇ k'ehˇ g'eh le˰-euˬ k'oeˇ-aˬ , miˇ tsaˬ zaˬ deuˬ-ahˇ yaˇ k'aˬ bi daˇ-eu g'aˇ duˬ maˬ ngeuˇ-a . Bi ka k'o˰-eu g'aˇ duˬ meh .
43003018	Zaˬmaˇ-ahˇ k'aˇ jah-eu tsawˇ haˬ-aˬ , yaˇ k'aˬ daˇ gaˇ maˬ ya daˬ-a . Ehˇ k'aw˰ , maˬ jah-eu tsawˇ haˬ-aˬ , Miˬyehˇ-euˬ Zaˬmaˇ-ahˇ maˬ jah-eu k'oeˇ baˬ da neh , nymˬ-mˇ mi naˆ-ehˇ yaˇ k'aˬ daˇ tsehˆ taˬ-euˬ gaˇ ya daˬ lu˰ meh .
43003019	Yaˇ k'aˬ daˇ-eu k'oeˇ-aˬ , heu lo˰-ehˇ meh . Yaw sheh˰ k'oeˇ miˇ tsaˬ k'oeˇ taˆ oe-euˬ k'aw˰ , tsawˇ haˬ zaˬ deuˬ yaw sheh˰-ahˇ naˆ maˬ tseˇ yaw zahˇ-ahˇ gaˬ-eu meh . Aˬ jeˬ miˇ neh ehˇ naˇ , aˬ yaw˰ ma˰ yaw haiˬ jeˬ mˇ-eu meh .
43003020	Yaw haiˬ jeˬ mˇ-eu tsawˇ haˬ-aˬ , yaw sheh˰-ahˇ bye-awˇ , yaw sheh˰ jaˆ gaˇ maˬ laˇ-a . Aˬ jeˬ miˇ neh ehˇ naˇ , aˬ yaw˰ neh mˇ-euˬ yaw haiˬ jeˬ-ahˇ aˬ cawˬ mawˇ gaˇ guˆ-eu meh .
43003021	Ehˇ k'aw˰ , yaw tsaˬ yaw dawˇ jeˬ mˇ-eu tsawˇ haˬ-aˬ , aˬ yaw˰ neh mˇ-euˬ jeˬ Miˬyehˇ nui k'ahˇ shiˇ-eu jeˬ pyeu˰-eu gaˇ kawˆ yaw sheh˰ la˰ k'oeˇ bya cehˆ ni bi doˆ laˇ-eu g'aˇ duˬ , yaw sheh˰ jaˆ gaˇ laˇ-eu meh .
43003022	K'oeˇ naˇ Yeˬsuˇ hawˇ-eu aˬ yaw˰-euˬ zaˬ lahˇ deuˬ Yuˇdaˆ miˇ k'ahˬ-ahˇ iˇ-awˇ , aˬ yaw˰ ma˰ nehˬ-ehˇ k'oeˇ gaˇ heu myaˆ jaw jawˇ-awˇ , aˬ cawˬ-ahˇ iˇ cu˰ shawˇ nehˬ-euˬ meh .
43003023	Yoˇhaˬ k'aw˰ , Saˬliˬ meuˬ-ahˇ yaw k'aˆ-ehˇ maˬ kaˬ-eu Eˇnoˬ lehˇ kuˇ-eu jawˇ duˬ-ahˇ iˇ cu˰ shawˇ nehˬ lu˰-eu meh . Aˬ jeˬ miˇ neh ehˇ naˇ , jawˇ duˬ k'oeˇ tsahˇ iˇ cu˰ yaw yeh˰ meh . Aˬ cawˬ aˬ yaw˰ jawˇ gaˇ iˇ iˇ-ehˇ , aˬ yaw˰ neh iˇ cu˰ bi shawˇ nehˬ-eu meh .
43003024	( K'oeˇ-aˬ , Yoˇhaˬ-ahˇ pa˰ kuˆ la˰ k'oeˇ maˬ nyeh˰ ahˇ mi naˆ-ehˇ meh . )
43003025	Yoˇhaˬ-euˬ zaˬ lahˇ tiˬ paˆ na deuˬ Yuˇdaˆ tsawˇ haˬ tiˬ g'aˬ nehˬ-ehˇ , g'awˇ mawˇ shawˇ-eu zahˇ jahˇ-eu gaˇ kawˆ tsawˇ pyehˇ pyehˇ lu˰-eu meh .
43003026	K'oeˇ miˇ neh , aˬ yaw˰ ma˰ Yoˇhaˬ jawˇ gaˇ le-awˇ ehˇ nehˬ-eu , " Saˬ laˬ-oˇ , Yawˇdaˬ lawˇ baˬ nahˇ ma doˆ k'ehˬ paw baˬ-ahˇ nawˬ nehˬ-ehˇ oe-awˇ , nawˇ aˬ yaw˰ gaˇ kawˆ saˇ kiˇ kamˬ-euˬ tsawˇ haˬ k'oeˇ g'aˬ nymˬ-mˇ iˇ cu˰ shawˇ nehˬ lu˰ meh . Tsawˇ haˬ g'awˬ mya ni aˬ yaw˰ jawˇ gaˇ iˇ lu˰ meh . "
43003027	Yoˇhaˬ ehˇ-eu , " Tsawˇ haˬ aˬ geu g'aˬ maˬ kaˬ , Miˬyehˇ neh maˬ bi˰-euˬ gaˇ tiˬ jeˬ-iˬ maˬ za nya-a .
43003028	' Ngaˇ-aˬ , Ka li maˬ ngeuˇ . Ka li-euˬ mehˬ hu Miˬyehˇ neh k'ehˇ g'eh le˰-euˬ g'aˬ teh˰ ma ' lehˇ ehˇ-eu naw ma˰ gaˬ duˬ taˬ-euˬ meh .
43003029	Smˇ miˇ iˇ-eu zaˬ miˬ-aˬ , miˬ zaˬ laˬ-eu zaˬ yo-ahˇ o˰-eu meh . Miˬ zaˬ sheuˬ-eu g'aˬ-euˬ dawˬ peh yaw˰ caw nehˬ-awˇ naˇ haˬ lu˰-eu aˬ yaw˰-euˬ cawˬ k'oeˇ g'aˬ-aˬ , miˬ zaˬ sheuˬ-eu g'aˬ-euˬ dawˬ-ahˇ ya gaˬ ngeh , laˬ k'aˬ cehˇ-eu meh . K'oeˇ gaˇ duˇ ni , nymˬ-mˇ ngaˇ laˬ k'aˬ cehˇ-eu jeˬ byah miˇ-a .
43003030	Aˬ yaw˰-euˬ mehˬ nah caw teh-eu tsawˇ haˬ deuˬ ya myaˬ laˇ-awˇ , ngaˬ-euˬ mehˬ nah caw teh-eu tsawˇ haˬ deuˬ ya cuiˆ-iˇ teh˰-a . "
43003031	Mˬ-ahˇ neh oe-euˬ g'aˬ-aˬ , dawˬ tawˆ k'oeˇ taˆ huiˬ dzehˬ-eu meh . Miˇ tsaˬ k'oeˇ taˆ jawˇ-eu g'aˬ-aˬ , miˇ tsaˬ-ahˇ ta˰-awˇ , miˇ tsaˬ k'oeˇ taˆ-euˬ gaˇ kawˆ teh˰-ehˇ ngehˬ-eu tmˇ-eu meh . Ehˇ k'aw˰ , mˬ-ahˇ neh oe-euˬ g'aˬ-aˬ , dawˬ tawˆ lu˰ k'oeˇ taˆ huiˬ dzehˬ-eu g'aˬ meh .
43003032	Aˬ yaw˰ neh ya gaˬ ya mawˇ-euˬ jeˬ aˬ yaw˰ ja mehˬ-eu meh . Ehˇ k'aw˰ , aˬ yaw˰ ehˇ gaˇ tiˬ g'aˬ-iˬ maˬ jah-a .
43003033	Aˬ yaw˰ ehˇ gaˇ k'aˇ jah-eu tsawˇ haˬ-aˬ , Miˬyehˇ-euˬ dawˬ tsaˬ meh lehˇ jah gaˇ duˇ-eu meh .
43003034	Miˬyehˇ neh k'ehˇ g'eh le˰-euˬ g'aˬ-aˬ , Miˬyehˇ-euˬ dawˬ ngehˬ-eu meh . Aˬ jeˬ miˇ neh ehˇ naˇ , aˬ yaw˰-ahˇ Miˬyehˇ-euˬ Yaw sahˇ tiˬ byah ni bi˰ taˬ-euˬ meh .
43003035	Aˬda-aˬ , Zaˬmaˇ-ahˇ gaˬ-eu miˇ neh , yawˬ jeˬ na lu˰ aˬ yaw˰-ahˇ a nehˬ jiˇ taˬ-euˬ meh .
43003036	Zaˬmaˇ-ahˇ k'aˇ jah-eu tsawˇ haˬ-aˬ , mˬ maˬ maˬ byaˆ zaˇ ziˇ deh˰-eu jeˬ za-eu meh . Zaˬmaˇ-ahˇ maˬ jah-eu tsawˇ haˬ-aˬ , deh˰-eu jeˬ maˬ za-ehˇ , Miˬyehˇ k'ehˬ nehˬ k'aˆ nehˬ-eu uˬ moˆ ya jawˇ teh˰-a .
43004001	Yoˇhaˬ-euˬ mehˬ nah caw teh-eu deuˬ myaˆ maˬ tseˇ , Yeˬsuˇ-euˬ mehˬ nah caw teh-awˇ Yeˬsuˇ neh iˇ cu˰ bi shawˇ nehˬ-euˬ tsawˇ haˬ deuˬ myaˬ dzehˬ-eu gaˇ kawˆ , Paˬ liˬ sehˇ deuˬ-ahˇ gaˬ keuˆ leˇ-euˬ meh .
43004002	( Aˬ diˇ aˬ maˇ ehˇ naˇ , Yeˬsuˇ aˬ yaw˰-euˬ mawˇ do iˇ cu˰ shawˇ nehˬ-euˬ maˬ ngeuˇ-a . Aˬ yaw˰-euˬ zaˬ lahˇ deuˬ shawˇ nehˬ-eu teh˰ meh . )
43004003	Aˬ cawˬ k'oeˇ lo˰-ehˇ ehˇ-eu Yeˬsuˇ ya gaˬ ngeh , Yuˇdaˆ miˇ k'ahˬ-ahˇ neh doˆ-iˇ-awˇ , Gaˬliˬlehˇ miˇ k'ahˬ-ahˇ g'o˰ leˇ-euˬ meh .
43004004	Aˬ yaw˰ g'o˰ leˇ ngeh , Saˬmaˬliˆ miˇ k'ahˬ paw neh g'o˰ leˇ-euˬ meh .
43004005	Saˬmaˬliˆ miˇ k'ahˬ la˰ k'oeˇ , Suˇkaˬ lehˇ kuˇ-eu meuˬ tiˬ meuˬ-ahˇ aˬ yaw˰ iˇ keuˆ-euˬ meh . Meuˬ k'oeˇ meuˬ-aˬ , Yaˬkoˆ neh aˬ yaw˰-euˬ aˬ li Yoˇsehˆ-ahˇ bi˰ tsehˆ nehˬ-euˬ deh yaˇ miˇ tsaˬ dawˬ peh jaˆ-eu meh .
43004006	Yaˬkoˆ-euˬ lah duˬ k'oeˇ gaˇ jaˆ-eu meh . Yeˬsuˇ gaˇ ma cah doeˇ la˰-euˬ miˇ neh , lah duˬ dawˬ peh nuiˇ-euˬ meh . K'oeˇ-aˬ , nah loˆ ceh ngeh yamˬ meh .
43004007	Saˬmaˬliˆ tsawˇ haˬ zaˬ miˬ zaˬ tiˬ g'aˬ iˇ cu˰ k'aw˰ le gaˇ , " Ngaˬ-ahˇ iˇ cu˰ ui cuiˆ bi dawˇ la˰ sheˇ " lehˇ Yeˬsuˇ ehˇ nehˬ-euˬ meh .
43004008	( Aˬ yaw˰-euˬ zaˬ lahˇ deuˬ-aˬ , dzaˬ dzaˬ dawˇ dawˇ zeuˇ-eu g'aˇ duˬ meuˬ-ahˇ le uˇ-euˬ meh . )
43004009	Zaˬ miˬ zaˬ k'oeˇ g'aˬ ehˇ-eu , " Nawˇ-aˬ , Yuˇdaˆ tsawˇ haˬ meh . Ngaˇ-aˬ , Saˬmaˬliˆ tsawˇ haˬ ma . Nawˇ ngaˬ-ahˇ aˬ joˆ-ehˇ iˇ cu˰ shaˇ dawˇ k'mˬ-eu nya . " ( Yuˇdaˆ tsawˇ haˬ deuˬ-aˬ , Saˬmaˬliˆ tsawˇ haˬ deuˬ-ahˇ nui daˆ daˆ-awˇ , k'mˬ maˬ hawˇ-eu iˇ ceuˆ tiˬ gaˇ maˬ ta˰ nahˇ-a . )
43004010	Yeˬsuˇ ehˇ-eu , " Miˬyehˇ neh bi˰ le˰-euˬ jeˬ hawˇ-eu nawˬ-ahˇ iˇ cu˰ shaˇ dawˇ-eu g'aˬ-ahˇ nawˇ siˬ nya law nmˇ-aˬ , nawˇ aˬ yaw˰-ahˇ iˇ cu˰ shaˇ dawˇ-awˇ , aˬ yaw˰ nawˬ-ahˇ deh˰-eu sa˰ laˇ bi˰-eu iˇ cu˰ bi dawˇ la˰ teh˰-a . "
43004011	Zaˬ miˬ zaˬ k'oeˇ g'aˬ ehˇ-eu , " Saˬ laˬ-oˇ , nawˇ iˇ cu˰ k'aw˰ doˆ-eu g'aˇ duˬ iˇ cu˰ bahˬ keuˆ maˬ ahˇ-eu uˬ ta˰ , lah duˬ heu duˬ na˰ dui dui-eu meh . Deh˰-eu sa˰ laˇ bi˰-eu iˇ cu˰ k'oeˇ nawˇ aˬ gaˇ k'aw˰ laˬ-iˇ-eu duˇ teˬ .
43004012	Aˬ dui-euˬ aˬ poeˬ Yaˬkoˆ neh lah duˬ heu duˬ nga ma˰-ahˇ bi˰ taˬ ya˰-euˬ meh . Aˬ yaw˰ maˬ ehˇ , aˬ yaw˰-euˬ aˬ li deuˬ maˬ ehˇ , aˬ yaw˰-euˬ jeˬ zaˬ deuˬ maˬ ehˇ , daw˰ tawˆ lu˰ lah duˬ heu duˬ-ahˇ dawˇ-euˬ meh . Nawˇ Yaˬkoˆ naˆ maˬ tseˇ huiˬ dzehˬ ma lehˇ ehˇ maw˰-eu maˬ ngeuˇ-eu paˬ . Ngeuˇ te loˇ . "
43004013	Yeˬsuˇ ehˇ-eu , " Iˇ cu˰ heu dawˇ-eu tsawˇ haˬ iˇ cu˰ paˇ meh˰ laˇ teh˰-a .
43004014	Ehˇ k'aw˰ , ngaˬ neh bi˰-euˬ iˇ cu˰ dawˇ-eu tsawˇ haˬ-aˬ , iˇ cu˰ meh˰ laˇ-eu maˬ paˇ baw-aˇ . Ngaˬ neh bi dawˇ-euˬ iˇ cu˰ k'oeˇ-aˬ , aˬ yaw˰ la˰ k'oeˇ deh˰-eu sa˰ laˇ bi˰-eu iˇ cu˰ yoeˇ doˆ-eu iˇ cu˰ iˇ byoe pyeu˰-iˇ-awˇ , mˬ maˬ maˬ byaˆ zaˇ ziˇ deh˰-eu jeˬ aˬ yaw˰-ahˇ bi˰ teh˰-a . "
43004015	Zaˬ miˬ zaˬ k'oeˇ g'aˬ ehˇ-eu , " Saˬ laˬ-oˇ , ngaˇ iˇ cu˰ meh˰ laˇ-eu maˬ paˇ baw-ehˇ , heu gaˇ oe-awˇ iˇ cu˰ maˬ paˇ ya k'aw˰ le ni , nawˬ-euˬ iˇ cu˰ k'oeˇ ngaˬ-ahˇ bi dawˇ la˰-awˬ . "
43004016	Yeˬsuˇ ehˇ-eu , " Nawˬ-euˬ k'aˬ dzeˇ zaˬ kuˇ laˬ leˇ-awˇ oe-awˬ . "
43004017	Aˬ yaw˰ ehˇ-eu , " Ngaˇ k'aˬ dzeˇ zaˬ maˬ baw . " Yeˬsuˇ ehˇ-eu , " Nawˇ k'aˬ dzeˇ zaˬ maˬ baw lehˇ ehˇ-eu-aˬ , k'aˇ ngeuˇ-eu lo˰-ehˇ dawˇ coe ni ehˇ-eu meh .
43004018	Nawˇ-aˬ , ngaˬ zahˇ iˇ paˇ g'aˬ-euˬ zaˬ miˬ zaˬ tiˬ g'aˬ pyeu˰-awˇ , nymˬ-mˇ nawˬ nehˬ-ehˇ jawˇ lu˰-eu g'aˬ k'aw˰ , nawˬ-euˬ k'aˬ dzeˇ zaˬ maˇ maˇ ni maˬ ngeuˇ-a . Nawˇ ngaˬ-ahˇ ehˇ-eu teu tsaˬ meh . "
43004019	Zaˬ miˬ zaˬ k'oeˇ g'aˬ ehˇ-eu , " Saˬ laˬ-oˇ , nawˇ-aˬ Miˬyehˇ g'aˇ duˬ ngehˬ dah-eu tsawˇ haˬ ngaˇ .
43004020	Nga ma˰ Saˬmaˬliˆ tsawˇ haˬ-euˬ aˬ poeˬ aˬ bawˇ deuˬ gawˬ jawˬ heu jawˬ k'oeˇ taˆ Miˬyehˇ-ahˇ uˬ duˬ tahˬ ya˰-euˬ meh . Ehˇ k'aw˰ , Miˬyehˇ-ahˇ uˬ duˬ tahˬ-eu-aˬ , Yeˬluˇsaˬlehˬ meuˬ-ahˇ tahˬ-eu tsaˬ meh lehˇ naw ma˰ Yuˇdaˆ tsawˇ haˬ deuˬ ehˇ-eu meh . "
43004021	Yeˬsuˇ aˬ yaw˰-ahˇ ehˇ nehˬ-eu , " Zaˬ miˬ aˬ buˇ-oˇ , ngaˇ ehˇ gaˇ jah-awˬ . Gawˬ jawˬ heu jawˬ k'oeˇ taˆ maˬ ehˇ , Yeˬluˇsaˬlehˬ meuˬ-ahˇ maˬ ehˇ , Aˬda-ahˇ uˬ duˬ maˬ paˇ tahˬ-eu aˇ nah keuˆ le teh˰-a .
43004022	Naw ma˰ Saˬmaˬliˆ tsawˇ haˬ deuˬ-aˬ , yawˬ ha uˬ duˬ tahˬ lu˰-eu g'aˬ-ahˇ yaw duˬ duˬ-ehˇ maˬ siˬ nya-a . Aˬ jeˬ miˇ neh ehˇ naˇ , ka k'o˰-eu jeˬ Yuˇdaˆ tsawˇ haˬ la˰ k'oeˇ neh doˆ le-euˬ meh .
43004023	Ehˇ k'aw˰ , Miˬyehˇ-euˬ Yaw sahˇ-euˬ baoˬ baˬ da neh , Aˬda-ahˇ siˬ duˬ-eu la˰ k'oeˇ uˬ duˬ tahˬ-awˇ , maˇ maˇ ni aˬ yaw˰ geu˰ maw˰-eu uˬ duˬ tahˬ-eu jeˬ mˇ byah nya-eu aˇ nah keuˆ le lu˰ meh . Nymˬ-mˇ k'aw˰ keuˆ le taˬ-euˬ meh .
43004024	Miˬyehˇ-aˬ , Yaw sahˇ meh . Aˬ yaw˰-euˬ Yaw sahˇ-euˬ baoˬ baˬ da neh teh˰-ehˇ , aˬ yaw˰-ahˇ siˬ duˬ-awˇ uˬ duˬ tahˬ nya-eu meh . "
43004025	Zaˬ miˬ zaˬ k'oeˇ g'aˬ ehˇ-eu , " ( Ka li lehˇ kuˇ-eu ) Meˬsiˇya oe meh lehˇ ngaˇ siˬ nya ma . Aˬ yaw˰ oe keuˆ ngeh , aˬ dui-ahˇ yawˬ jeˬ na lu˰ ehˇ mehˬ nehˬ la˰ teh˰-a . "
43004026	Yeˬsuˇ ehˇ-eu , " Nymˬ-mˇ nawˬ-ahˇ dawˬ ngehˬ cawˬ lu˰-eu ngaˇ-aˬ , aˬ yaw˰ ma . "
43004027	K'oeˇ ngeh , Yeˬsuˇ-euˬ zaˬ lahˇ deuˬ g'o˰ keuˆ le-awˇ , aˬ yaw˰ zaˬ miˬ zaˬ tiˬ g'aˬ nehˬ-ehˇ dawˬ ngehˬ cawˬ lu˰ gaˇ ya mawˇ ngeh , zahˬ leˇ-euˬ meh . Ehˇ k'aw˰ aˬ yaw˰ ma˰ tiˬ g'aˬ-iˬ zaˬ miˬ zaˬ k'oeˇ g'aˬ-ahˇ " Nawˇ aˬ jeˬ loˬ-eu nya " lehˇ maˬ naˇ haˬ-a . Yeˬsuˇ-ahˇ k'aw˰ , " Nawˇ aˬ jeˬ miˇ neh aˬ yaw˰-ahˇ dawˬ ngehˬ cawˬ te " lehˇ maˬ ehˇ nehˬ-a .
43004028	K'oeˇ naˇ , zaˬ miˬ zaˬ k'oeˇ g'aˬ aˬ yaw˰-euˬ miˇ tsaˬ oeˬ lahˬ taˬ ya˰-awˇ , meuˬ-ahˇ g'o˰ leˇ-awˇ , aˬ cawˬ-ahˇ heu lo˰-ehˇ ehˇ gaˬ leˇ-euˬ meh .
43004029	" Ngaˬ neh k'aˇ mˇ dzeuˇ ya˰-euˬ yawˬ jeˬ na lu˰ ehˇ mehˬ la˰ nya-eu tsawˇ haˬ tiˬ g'aˬ-ahˇ haw le sheˇ . Meˬsiˇya maˬ ngeuˇ nga lehˇ maˬ ehˇ nya lu˰-a . "
43004030	K'oeˇ miˇ neh , aˬ yaw˰ ma˰ meuˬ-ahˇ neh doˆ-iˇ-awˇ , Yeˬsuˇ jawˇ gaˇ iˇ-euˬ meh .
43004031	K'oeˇ ngeh , zaˬ lahˇ deuˬ Yeˬsuˇ-ahˇ ehˇ-eu , " Saˬ laˬ-oˇ , tiˬ jeˬ paˬ dzaˬ laˇ-awˬ . "
43004032	Ehˇ k'aw˰ , Yeˬsuˇ ehˇ-eu , " Naw ma˰ maˬ siˬ nya-eu dzaˬ-eu jeˬ ngaˇ dzaˬ g'aˬ-euˬ ma . "
43004033	K'oeˇ ngeh , zaˬ lahˇ deuˬ tiˬ g'aˬ tiˇ g'aˬ ehˇ-eu , " Tsawˇ haˬ tiˬ g'aˬ na aˬ yaw˰-ahˇ tiˬ jeˬ paˬ yuˇ le˰-awˇ bi dzaˬ-euˬ ngeuˇ-eu paˬ . "
43004034	Yeˬsuˇ aˬ yaw˰ ma˰-ahˇ ehˇ nehˬ-eu , " Ngaˬ-euˬ dzaˇ-aˬ , ngaˬ-ahˇ k'ehˇ g'eh le˰-euˬ g'aˬ-euˬ ehˇ dawˬ naˇ haˬ-awˇ aˬ yaw˰ neh bi mˇ la˰-euˬ gaˇ-ahˇ mˇ jiˇ-eu jeˬ pyeu˰-eu ma .
43004035	' Ba la oeˬ siˬ dzeuˇ naˇ cehˇ yehˬ-eu ' lehˇ ehˇ-eu dawˬ daˬ jaˆ-eu maˬ ngeuˇ loˇ . Ehˇ k'aw˰ , cehˇ yaˇ-ahˇ yaw muiˬ paˬ-ehˇ haw sheˇ lehˇ , naw ma˰-ahˇ ngaˇ ehˇ-eu ma . Cehˇ myah laˇ-awˇ yehˬ yamˬ tsaˬ laˇ taˬ-euˬ meh .
43004036	Cehˇ yehˬ-eu g'aˬ-ahˇ Miˬyehˇ aˇ poeˬ bi˰-awˇ , mˬ maˬ maˬ byaˆ zaˇ ziˇ deh˰-eu jeˬ g'aˇ duˬ cehˇ laˆ luiˆ-eu meh . K'oeˇ miˇ neh , siˬ yoeˬ sehˬ-eu g'aˬ hawˇ-eu cehˇ yehˬ-eu g'aˬ tiˬ kawˆ lo˰-ehˇ laˬ k'aˬ ya cehˇ teh˰-a .
43004037	' Tiˬ g'aˬ sehˬ-awˇ tiˬ g'aˬ yehˬ-eu ' lehˇ dawˬ daˬ daˬ taˬ-euˬ k'oeˇ tsaˬ meh .
43004038	Naw ma˰ neh maˬ mˇ taˬ-euˬ cehˇ yaˇ-ahˇ cehˇ bi yehˬ-eu lehˇ , naw ma˰-ahˇ ngaˇ k'ehˇ g'eh-euˬ ma . Aˬ cawˬ neh mˇ doˆ taˬ-euˬ gaˇ naw ma˰ ya yehˬ dzaˬ-eu meh . "
43004039	Meuˬ k'oeˇ meuˬ-ahˇ jawˇ-eu tsawˇ haˬ g'awˬ mya ni Yeˬsuˇ-ahˇ jah laˇ-euˬ meh . Aˬ jeˬ miˇ neh ehˇ naˇ , " Ngaˬ neh k'aˇ mˇ dzeuˇ ya˰-euˬ yawˬ jeˬ na lu˰ a yaw˰ ngaˬ-ahˇ ehˇ mehˬ la˰ nya eu nga " lehˇ , zaˬ miˬ zaˬ k'oeˇ g'aˬ aˬ yaw˰ ma˰-ahˇ ehˇ nehˬ-euˬ meh .
43004040	Saˬmaˬliˆ tsawˇ haˬ deuˬ aˬ yaw˰ jawˇ gaˇ oe ngeh , aˬ yaw˰ ma˰ nehˬ-ehˇ tiˬ k'ehˬ jawˇ nehˬ la˰ lehˇ Yeˬsuˇ-ahˇ shaˇ-eu miˇ neh , nyiˬ nah jawˇ nehˬ-euˬ meh .
43004041	Yeˬsuˇ-euˬ dawˬ-ahˇ paˇ ya gaˬ-euˬ miˇ neh , tsawˇ haˬ g'awˬ mya ni paˇ jah laˇ-euˬ meh .
43004042	K'oeˇ naˇ , tsawˇ haˬ k'oeˇ deuˬ zaˬ miˬ zaˬ k'oeˇ g'aˬ-ahˇ heu lo˰-ehˇ ehˇ nehˬ-euˬ meh . " Nawˇ ehˇ-eu miˇ neh nga ma˰ jah-eu maˬ ngeuˇ . Nga ma˰-euˬ naˬ bawˇ aˬ yaw˰-euˬ dawˬ ya gaˬ-euˬ miˇ neh jah-awˇ , aˬ yaw˰-aˬ , aˬ diˇ aˬ maˇ miˇ tsaˬ zaˬ-ahˇ ka k'o˰-eu g'aˬ pyeu˰-eu gaˇ kawˆ nga ma˰ siˬ duˬ-euˬ ma . "
43004043	K'oeˇ gaˇ nyiˬ nah jawˇ g'aˬ ngeh , Gaˬliˬlehˇ miˇ k'ahˬ-ahˇ Yeˬsuˇ iˇ-euˬ meh .
43004044	Aˬ jeˬ miˇ neh ehˇ naˇ , " Miˬyehˇ g'aˇ duˬ ngehˬ dah-eu tsawˇ haˬ-ahˇ , yawˬ ha-euˬ miˇ k'ahˬ la˰ k'oeˇ aˬ cawˬ yaw zeu maˬ baw-a " lehˇ , Yeˬsuˇ aˬ yaw˰ neh ehˇ taˬ-euˬ dawˬ jaˆ-eu meh .
43004045	Aˬ yaw˰ Gaˬliˬlehˇ miˇ k'ahˬ-ahˇ iˇ keuˆ ngeh , k'oeˇ gaˇ jawˇ-eu tsawˇ haˬ deuˬ aˬ yaw˰-ahˇ laˬ k'aˬ tiˬ cehˇ ha-eu meh . Aˬ jeˬ miˇ neh ehˇ naˇ , aˬ yaw˰ ma˰ Yeˬluˇsaˬlehˬ meuˬ-ahˇ Baˬ saˬ kaˬ bawˬ-iˬ g'eh gaˇ le-awˇ , bawˬ-iˬ g'eh lu˰-eu aˇ yamˬ la˰ k'oeˇ Yeˬsuˇ neh k'aˇ mˇ-euˬ jeˬ-ahˇ ya mawˇ ya˰-euˬ meh .
43004046	K'oeˇ naˇ , Yeˬsuˇ-aˬ , aˬ yaw˰ neh iˇ cu˰-ahˇ aˬ ga˰ dzaˇ uiˇ bi pyeu˰-iˇ-euˬ meuˬ pyeu˰-eu Gaˬliˬlehˇ miˇ k'ahˬ Gaˬnaˬ meuˬ-ahˇ g'o˰-iˇ-euˬ meh . Sahˬ paˬ sahˬ ma-euˬ gaˇ mˇ lu˰-eu yaw huiˬ yaw mahˇ tiˬ g'aˬ k'oeˇ gaˇ jawˇ lu˰-eu meh . Aˬ yaw˰-euˬ aˬ li-aˬ , Gaˬbeˬneˬoˬ meuˬ-ahˇ naˇ lu˰-eu meh .
43004047	Yeˬsuˇ Yuˇdaˆ miˇ k'ahˬ-ahˇ neh Gaˬliˬlehˇ miˇ k'ahˬ-ahˇ oe keuˆ-euˬ gaˇ kawˆ yaw huiˬ yaw mahˇ k'oeˇ g'aˬ ya gaˬ ngeh , Yeˬsuˇ jawˇ gaˇ le-awˇ , Yeˬsuˇ-ahˇ Gaˬbeˬneˬoˬ meuˬ-ahˇ oe-awˇ , shiˇ leˇ lu˰-eu aˬ yaw˰-euˬ aˬ li-ahˇ laˆ taˬ nehˬ la˰ lehˇ shaˇ leˇ-euˬ meh .
43004048	Yeˬsuˇ aˬ yaw˰-ahˇ ehˇ nehˬ-eu , " K'aˆ jeˬ-ehˇ g'eh-eu bi siˬ bi mawˇ-eu jeˬ hawˇ-eu zahˬ leˇ paˬ-ehˇ g'eh-eu jeˬ maˬ ya mawˇ naˇ , naw ma˰ maˬ jah-a . "
43004049	Yaw huiˬ yaw mahˇ k'oeˇ g'aˬ Yeˬsuˇ-ahˇ ehˇ-eu , " Sahˬ paˬ-oˇ , ngaˬ-euˬ zaˬ maˬ shiˇ mi naˆ-ehˇ tiˬ poˆ oe nehˬ la˰-awˬ . "
43004050	Yeˬsuˇ aˬ yaw˰-ahˇ ehˇ nehˬ-eu , " G'o˰-iˇ-awˬ . Nawˬ li jawˇ saˇ doˆ laˇ g'aˬ-euˬ meh . " Tsawˇ haˬ k'oeˇ g'aˬ Yeˬsuˇ-euˬ dawˬ-ahˇ jah-awˇ , g'o˰-iˇ-euˬ meh .
43004051	Aˬ yaw˰ iˇ kahˇ g'o˰-iˇ lu˰ ngeh , aˬ yaw˰-euˬ zaˬ k'aˆ deuˬ aˬ yaw˰-ahˇ tahˬ puˬ laˇ-awˇ , " Nawˬ li jawˇ saˇ doˆ laˇ lu˰ meh " lehˇ tsa˰ gaˬ laˇ-euˬ meh .
43004052	" Ngaˬ li maˬ gaˇ laˇ-euˬ aˬ geu yamˬ-ahˇ-a " lehˇ aˬ yaw˰ naˇ haˬ ngeh , " Miˇ nah nah g'ahˇ paw naˬ liˬ tiˬ la˰ k'oeˇ yamˬ-ahˇ pyaˬ-eu tsehˆ leˇ-euˬ meh " lehˇ aˬ yaw˰ ma˰ ehˇ-eu meh .
43004053	Yeˬ suˇ neh aˬ yaw˰-ahˇ " Nawˬ li jawˇ saˇ doˆ laˇ g'aˬ-euˬ meh " lehˇ ehˇ nehˬ-euˬ k'oeˇ , aˇ yamˬ k'oeˇ yamˬ nyiˬ paˆ-ehˇ tsaˬ-eu gaˇ kawˆ , aˬ da k'oeˇ g'aˬ siˬ duˬ-euˬ meh . K'oeˇ miˇ neh , aˬ yaw˰ hawˇ-eu aˬ yaw˰-euˬ miˬ sawˇ zaˬ dawˬ tawˆ lu˰ , Yeˬsuˇ-ahˇ jah laˇ-euˬ meh .
43004054	Heu-aˬ , Yeˬsuˇ Yuˇdaˆ miˇ k'ahˬ-ahˇ neh Gaˬliˬlehˇ miˇ k'ahˬ-ahˇ g'o˰ laˇ g'aˬ miˇ tsa mˇ-euˬ , k'aˆ jeˬ-ehˇ g'eh-eu bi siˬ bi mawˇ-eu nyiˬ hmˬ tiˬ hmˬ pyeu˰-eu meh .
43005001	K'oeˇ naˇ , Yeˬluˇsaˬlehˬ meuˬ-ahˇ Yuˇdaˆ tsawˇ haˬ-euˬ zahˇ sahˇ k'o˰ bawˬ-iˬ g'eh gaˇ Yeˬsuˇ le-euˬ meh .
43005002	Yeˬluˇsaˬlehˬ meuˬ-euˬ Yawˇ lahˇ k'ehˬ dawˬ peh , sehˬ g'awˆ ngaˬ g'awˆ g'awˆ taˬ-euˬ lah tiˬ lah jaˆ-eu meh . Lah k'oeˇ lah-ahˇ Heˬbyehˇ dawˬ Beˬzaˬdaˬ lehˇ kuˇ-eu meh .
43005003	Myaˆ beh˰ deuˬ , kuiˇ kuˆ deuˬ , kuiˇ shiˇ la˰ shiˇ shiˇ-eu deuˬ ahˇ leˇ-ehˇ , naˇ-eu tsawˇ haˬ g'awˬ mya ni sehˬ g'awˆ k'oeˇ deuˬ la˰ k'oeˇ yu˰ lu˰-eu meh .
43005005	Smˬ tseˇ yeh˰ k'o˰ naˇ keuˆ la˰-euˬ tsawˇ haˬ tiˬ g'aˬ k'oeˇ gaˇ jawˇ-eu meh .
43005006	Aˬ yaw˰ k'oeˇ gaˇ yu˰ lu˰ gaˇ Yeˬsuˇ mawˇ-awˇ , g'awˬ mya k'o˰ naˇ keuˆ la˰-euˬ tsawˇ haˬ ngaˇ lehˇ siˬ nya-euˬ meh . K'oeˇ miˇneh , " Nawˬ-ahˇ naˇ gawˇ taˬ leˇ maw˰ miˇ-a loˇ " lehˇ naˇ haˬ nehˬ-euˬ meh .
43005007	Naˇ-eu tsawˇ haˬ k'oeˇ g'aˬ ehˇ-eu , " Saˬ laˬ-oˇ , iˇ cu˰ heu nyeh laˇ ngeh ngaˬ-ahˇ lah la˰ k'oeˇ ciˬ uˇ nehˬ la˰-eu tiˬ g'aˬ-iˬ maˬ jawˇ-a . Ngaˇ k'aˇ uˇ-iˇ-eu lehˇ g'eh ngeh , aˬ cawˬ ngaˬ-euˬ mehˬ hu uˇ keuˆ-iˇ-eu meh . "
43005008	Yeˬsuˇ aˬ yaw˰-ahˇ ehˇ nehˬ-eu , " Tuˇ-awˇ , nawˬ-euˬ gawˬ pu ba˰-awˇ cah-awˬ . "
43005009	Tsawˇ haˬ k'oeˇ g'aˬ-euˬ naˇ gawˇ ja pyuˬ ni taˬ leˇ-awˇ , aˬ yaw˰-euˬ gawˬ pu ba˰-awˇ cah-euˬ meh . K'oeˇ ngeh nah-aˬ , Jawˇ nah-ahˇ tsaˬ-eu meh .
43005010	K'oeˇ miˇ neh , Yuˇdaˆ tsawˇ haˬ aˬ yui˰ aˬ tsu deuˬ naˇ gawˇ taˬ leˇ-euˬ tsawˇ haˬ k'oeˇ g'aˬ-ahˇ ehˇ nehˬ-eu , " Iˬ nah Jawˇ nah pyeu˰-eu miˇ neh , nawˬ-euˬ gawˬ pu ba˰-awˇ cah-eu teu zahˇ dawˬ k'o˰ dawˬ-ahˇ bahˬ-eu meh . "
43005011	Tsawˇ haˬ k'oeˇ g'aˬ ehˇ-eu , " Ngaˬ-euˬ gawˬ pu ba˰-awˇ cah-awˬ lehˇ , ngaˬ-ahˇ naˇ gawˇ laˆ taˬ nehˬ la˰-euˬ g'aˬ ehˇ-eu meh . "
43005012	Aˬ yaw˰ ma˰ ehˇ-eu , " Nawˬ-ahˇ gawˬ pu ba˰-awˇ cah-awˬ lehˇ ehˇ-eu aˬ suˇ g'aˬ-a . "
43005013	Naˇ gawˇ taˬ leˇ-euˬ tsawˇ haˬ k'oeˇ g'aˬ , Yeˬsuˇ aˬ geu g'aˬ pyeu˰-eu maˬ siˬ nya-a . Aˬ jeˬ miˇ neh ehˇ naˇ , k'oeˇ gaˇ tsawˇ haˬ g'awˬ mya ni jawˇ-eu miˇ neh , aˬ cawˬ-euˬ yaw kaˬ-ahˇ Yeˬsuˇ cah byoˆ-euˬ meh .
43005014	K'oeˇ naˇ k'ah , Uˬ duˬ tahˬ nymˇ nymˇ ma-euˬ lahˇ la˰ k'oeˇ tsawˇ haˬ k'oeˇ g'aˬ-ahˇ Yeˬsuˇ paˇ tahˬ puˬ-awˇ ehˇ nehˬ-eu , " Naˇ haˬ sheˇ . Nymˬ-mˇ nawˇ jawˇ saˇ doˆ laˇ-euˬ meh . Teu miˇ neh iˬ baˇ taˬ paˇ mˇ . Maˬ ngeuˇ naˇ yaw beh naˆ maˬ tseˇ nawˇ paˇ ya shaˬ teh˰-a . "
43005015	K'oeˇ naˇ , tsawˇ haˬ k'oeˇ g'aˬ doˆ-iˇ-awˇ , aˬ yaw˰-ahˇ naˇ gawˇ laˆ taˬ nehˬ-euˬ g'aˬ Yeˬsuˇ pyeu˰-eu gaˇ kawˆ , Yuˇdaˆ tsawˇ haˬ aˬ yui˰ aˬ tsu deuˬ-ahˇ ehˇ nehˬ-iˇ-euˬ meh .
43005016	K'oeˇ ngeh neh naˇ , aˬ yaw˰ ma˰ Yeˬsuˇ-ahˇ laˆ shaˬ-eu jeˬ aˇ dahˬ beh-euˬ meh . Aˬ jeˬ miˇ neh ehˇ naˇ , Jawˇ nah ngeh nah aˬ yaw˰ aˬ cawˬ-ahˇ naˇ gawˇ laˆ taˬ nehˬ-euˬ meh .
43005017	Yeˬsuˇ aˬ yaw˰ ma˰-ahˇ ehˇ nehˬ-eu , " Ngaˬ Da nymˬ-mˇ keuˆ ni maˬ tsehˆ leˇ ni gaˇ mˇ lu˰-eu miˇ neh , ngaˇ k'aw˰ ya mˇ meh . "
43005018	Aˬ yaw˰ k'oeˇ lo˰-ehˇ ehˇ-eu miˇ neh , Yuˇdaˆ tsawˇ haˬ aˬ yui˰ aˬ tsu deuˬ aˬ yaw˰-ahˇ seh˰-eu g'aˇ duˬ noeˬ tsehˆ-euˬ meh . Aˬ jeˬ miˇ neh ehˇ naˇ , aˬ yaw˰-aˬ , Jawˇ nah-ahˇ maˬ mˇ k'mˬ-eu jeˬ mˇ-eu teh˰-ehˇ maˬ lo˰ ni , Miˬyehˇ-aˬ aˬ yaw˰-euˬ Aˬ da ma lehˇ ehˇ-eu la˰ k'oeˇ , Miˬyehˇ hawˇ-eu aˬ yaw˰ tiˬ kawˆ ma lehˇ ehˇ gaˇ duˇ leˇ-euˬ meh .
43005019	K'oeˇ miˇ neh , aˬ yaw˰ ma˰-ahˇ Yeˬsuˇ heu lo˰-ehˇ ehˇ k'o˰ nehˬ-euˬ meh . " Ngaˇ naw ma˰-ahˇ maˇ jawˆ ni ehˇ-eu ma . Aˬda k'aˇ mˇ-eu jeˬ Zaˬmaˇ mˇ nya-eu meh .
43005020	Aˬ jeˬ miˇ neh ehˇ naˇ , Aˬda-aˬ , Zaˬmaˇ-ahˇ gaˬ-eu miˇ neh , aˬ yaw˰ k'aˇ mˇ lu˰-eu yawˬ jeˬ na lu˰ mehˬ-euˬ meh . Heu naˆ maˬ tseˇ huiˬ-eu deuˬ k'aw˰ mˇ nya ni , aˬ yaw˰ mehˬ teh˰-a . Naw ma˰ dawˬ tawˆ lu˰ ya zahˬ leˇ dui dui teh˰-a .
43005021	Aˬda-aˬ , shiˇ-euˬ tsawˇ haˬ deuˬ-ahˇ bi g'o˰ deh˰ laˇ-awˇ , deh˰-eu jeˬ bi˰-eu lo˰-ehˇ , Zaˬmaˇ k'aw˰ , aˬ yaw˰ bi˰ maw˰-eu tsawˇ haˬ-ahˇ deh˰-eu jeˬ bi˰-eu meh .
43005022	Aˬda-euˬ mawˇ do yaˇ k'aˬ maˬ daˇ-a . Yaˇ k'aˬ daˇ-eu baoˬ dawˬ tawˆ lu˰ aˬ yaw˰-euˬ Zaˬmaˇ-ahˇ bi˰ jiˇ taˬ-euˬ meh .
43005023	K'oeˇ miˇ neh , tsawˇ haˬ dawˬ tawˆ lu˰ Aˬda-ahˇ taˬ huiˬ taˬ mahˇ-eu lo˰-ehˇ , Zaˬmaˇ-ahˇ taˬ huiˬ taˬ mahˇ teh˰-a . Zaˬ maˇ-ahˇ maˬ taˬ huiˬ-eu tsawˇ haˬ-aˬ , aˬ yaw˰-ahˇ k'ehˇ g'eh le˰-euˬ Aˬda-ahˇ maˬ taˬ huiˬ gaˇ duˇ-eu meh .
43005024	" Ngaˇ naw ma˰-ahˇ maˇ jawˆ ni ehˇ-eu ma . Ngaˬ-euˬ dawˬ ya gaˬ-awˇ , ngaˬ-ahˇ k'ehˇ g'eh le˰-euˬ g'aˬ-ahˇ k'aˇ jah-eu tsawˇ haˬ-aˬ , mˬ maˬ maˬ byaˆ zaˇ ziˇ deh˰-eu jeˬ za meh . Miˬyehˇ neh yaˇ k'aˬ daˇ nehˬ gaˇ maˬ ya daˬ-eu uˬ ta˰ , shiˇ-eu jeˬ-ahˇ neh deh˰-eu jeˬ-ahˇ tsehˆ doˆ dzeuˇ-euˬ meh .
43005025	Shiˇ taˬ-euˬ lo˰-ehˇ duˇ-eu tsawˇ haˬ deuˬ , Miˬyehˇ Zaˬmaˇ-euˬ dawˬ ya gaˬ-eu aˇ nah keuˆ le lu˰-awˇ , aˇ nah k'oeˇ nah heu gaˇ keuˆ le taˬ-euˬ meh . Aˬ yaw˰-euˬ dawˬ-ahˇ naˇ haˬ geu˰-eu tsawˇ haˬ deuˬ yaw deh˰ ya deh˰ teh˰-a .
43005026	Aˬda-aˬ , deh˰-eu jeˬ doˆ le duˬ pyeu˰-eu lo˰-ehˇ , aˬ yaw˰-euˬ Zaˬmaˇ k'aw˰ deh˰-eu jeˬ doˆ le duˬ pyeu˰ ni aˬ yaw˰ jahˇ nehˬ-euˬ meh .
43005027	Zaˬmaˇ-ahˇ yaˇ k'aˬ daˇ-eu baoˬ bi˰ taˬ-euˬ meh . Aˬ jeˬ miˇ neh ehˇ naˇ , aˬ yaw˰-aˬ Tsawˇhaˬ-euˬ Zaˬmaˇ meh .
43005028	Gaˇ kawˆ heu hmˬ-ahˇ naw ma˰ taˬ zahˬ leˇ . Shiˇ dzeuˇ-euˬ tsawˇ haˬ dawˬ tawˆ lu˰ aˬ yaw˰-euˬ dawˬ ya gaˬ-eu aˇ nah keuˆ le lu˰ meh .
43005029	Lmˬ bymˇ la˰ k'oeˇ neh aˬ yaw˰ ma˰ doˆ laˇ-awˇ , yaw muiˬ jeˬ mˇ-euˬ tsawˇ haˬ deuˬ-aˬ , deh˰-eu jeˬ za teh˰-a . Yaw haiˬ jeˬ mˇ-euˬ tsawˇ haˬ deuˬ-aˬ , yaˇ k'aˬ daˇ nehˬ gaˇ ya daˬ teh˰-a .
43005030	" Ngaˬ-euˬ baoˬ-ahˇ ngaˇ g'oe-awˇ yawˬ haˇ yawˬ ha tiˬ jeˬ-iˬ maˬ mˇ nya-a . Miˬyehˇ ngaˬ-ahˇ ehˇ nehˬ la˰-euˬ lo˰-ehˇ ngaˇ yaˇ k'aˬ daˇ-eu ma . K'oeˇ miˇ neh , ngaˬ neh yaˇ k'aˬ daˇ-euˬ-aˬ , tsaˬ-eu dawˇ-eu meh . Aˬ jeˬ miˇ neh ehˇ naˇ , ngaˬ-euˬ nui k'ahˇ ngaˇ maˬ mˇ-ehˇ , ngaˬ-ahˇ k'ehˇ g'eh le˰-euˬ g'aˬ-euˬ nui k'ahˇ mˇ-eu ma .
43005031	" Ngaˇ yawˬ haˇ yawˬ ha saˇ kiˇ kamˬ naˇ , yawˬ ha ehˇ-euˬ ngeuˇ meh lehˇ maˬ ehˇ nya-a .
43005032	Ehˇ k'aw˰ , ngaˬ-euˬ g'aˇ duˬ saˇ kiˇ kamˬ-eu tiˬ g'aˬ jawˇ meh . Aˬ yaw˰ ngaˬ-euˬ gaˇ kawˆ saˇ kiˇ kamˬ-euˬ k'oeˇ tsaˬ meh lehˇ ngaˇ siˬ nya ma .
43005033	Yoˇ haˬ jawˇ gaˇ naw ma˰ tsawˇ haˬ k'ehˇ g'eh-awˇ bi naˇ haˬ-iˇ ngeh , aˬ yaw˰ ngaˬ-euˬ gaˇ kawˆ k'aˇ ngeuˇ-eu loˬ-ehˇ ehˇ mehˬ nehˬ-euˬ meh .
43005034	Ngaˬ-euˬ gaˇ kawˆ aˬ cawˬ saˇ kiˇ bi kamˬ-eu lehˇ ngaˇ heu lo˰-ehˇ ehˇ-eu maˬ ngeuˇ . Naw ma˰ ka k'o˰-eu jeˬ bi za ni ehˇ-eu ma .
43005035	Yoˇhaˬ neh ehˇ-euˬ dawˬ-aˬ , bya cehˆ ni do˰ lu˰-eu tsiˇ k'mˬ-ahˇ duˇ-awˇ , naw ma˰-ahˇ laˬ k'aˬ bi cehˇ-eu meh . Naw ma˰-ahˇ laˬ k'aˬ bi cehˇ-eu yaw sheh˰-ahˇ duˇ-eu aˬ yaw˰-euˬ dawˬ k'oeˇ-ahˇ , naw ma˰ tiˬ k'ehˬ tiˬ yamˬ ha geu˰-euˬ meh .
43005036	Ehˇ k'aw˰ , Yoˇhaˬ neh saˇ kiˇ kamˬ-euˬ naˆ maˬ tseˇ huiˬ dzehˬ-eu ngaˬ-euˬ gaˇ kawˆ saˇ kiˇ kamˬ taˬ-euˬ jaˆ ma . Ngaˬ Da neh ngaˬ-ahˇ bi mˇ la˰-euˬ ngaˬ neh mˇ-euˬ gaˇ k'oeˇ deuˬ ngaˬ-euˬ dah zaˇ dawˬ ngehˬ gaˇ duˇ ni , Aˬda neh ngaˬ-ahˇ k'ehˇ g'eh le˰-euˬ meh lehˇ saˇ kiˇ kamˬ-eu jeˬ pyeu˰-eu meh .
43005037	K'oeˇ uˬ ta˰ , ngaˬ-ahˇ k'ehˇ g'eh le˰-euˬ g'aˬ pyeu˰-eu Aˬda k'aw˰ , ngaˬ-euˬ gaˇ kawˆ saˇ kiˇ kamˬ-eu meh . Aˬ yaw˰-euˬ dawˬ-ahˇ naw ma˰ maˬ gaˬ haw-ehˇ , aˬ yaw˰-euˬ myaˆ pyawˬ-ahˇ naw ma˰ maˬ mawˇ haw-aˬ .
43005038	Aˬ yaw˰ neh bi oe-euˬ g'aˬ-ahˇ naw ma˰ maˬ jah-eu miˇ neh , naw ma˰ aˬ yaw˰-euˬ dawˬ-ahˇ nui ma la˰ k'oeˇ maˬ jeˬ hmˬ taˬ-a .
43005039	Jaˇ li˰ la˰ k'oeˇ mˬ maˬ maˬ byaˆ zaˇ ziˇ deh˰-eu jeˬ-ahˇ poˆ mawˇ nya teh˰-a lehˇ naw ma˰ noeˬ-awˇ , Jaˇ li˰ gui-eu meh . Naw ma˰ gui-eu Jaˇ li˰ k'oeˇ-euˬ la˰ k'oeˇ , ngaˬ-euˬ gaˇ kawˆ ehˇ taˬ-euˬ meh .
43005040	Ehˇ k'aw˰ , maˇ maˇ ni g'eh-eu deh˰-eu jeˬ-ahˇ za ni , ngaˇ jawˇ gaˇ naw ma˰ maˬ laˇ maw˰-a .
43005041	Tsawˇ haˬ zaˬ neh bi ja ceuˬ-eu jeˬ-ahˇ ngaˇ poˆ lu˰-eu maˬ ngeuˇ .
43005042	Ehˇ k'aw˰ , naw ma˰ aˬ joˆ-ehˇ g'eh-eu tsawˇ haˬ pyeu˰-eu ngaˇ siˬ nya-awˇ , naw ma˰-euˬ nui ma la˰ k'oeˇ Miˬyehˇ-ahˇ gaˬ-eu nui ma maˬ ahˇ-eu ngaˇ siˬ nya ma .
43005043	Ngaˬ Da-euˬ baoˬ pi-awˇ , aˬ yaw˰-euˬ dah zaˇ ngaˇ oe-euˬ ma . Ehˇ k'aw˰ , naw ma˰ ngaˬ-ahˇ maˬ ha geu˰-a . Yawˬ ha-euˬ baoˬ pi-awˇ yawˬ ha-euˬ g'aˇ duˬ teh˰-ehˇ ngehˬ le tmˇ le-euˬ g'aˬ jawˇ naˇ , naw ma˰ ha geu˰ teh˰-a .
43005044	Naw ma˰ tiˬ g'aˬ tiˇ g'aˬ ja ceuˬ nehˬ la˰-eu jeˬ-ahˇ geu˰ maw˰-eu meh . Ehˇ k'aw˰ , aˬ yaw˰ tiˬ g'aˬ teh˰-ehˇ Miˬyehˇ pyeu˰-eu g'aˬ neh bi ja ceuˬ ni naw ma˰ maˬ deh˰-a . K'oeˇ miˇ neh , naw ma˰ ngaˬ-ahˇ aˬ joˆ-ehˇ jah nya nmˇ .
43005045	Ngaˇ-aˬ , naw ma˰-euˬ yaw lehˬ Ngaˬda-ahˇ ja mehˬ leˇ-eu g'aˬ meh lehˇ taˬ noeˬ . Naw ma˰ noeˬ tmˬ-awˇ nui ma huiˬ taˬ-euˬ Moˇseˬ-aˬ , naw ma˰-euˬ yaw lehˬ Ngaˬda-ahˇ ja mehˬ leˇ teh˰-a .
43005046	Naw ma˰ Moˇseˬ-ahˇ aˬ diˇ jah law nmˇ-aˬ , ngaˬ-ahˇ k'aw˰ jah teh˰-a . Aˬ jeˬ miˇ neh ehˇ naˇ , aˬ yaw˰ ngaˬ-euˬ gaˇ kawˆ bo˰-euˬ meh .
43005047	Ehˇ k'aw˰ , aˬ yaw˰ neh bo˰ taˬ-euˬ gaˇ kawˆ-ahˇ naw ma˰ maˬ jah-eu-aˬ , ngaˬ-euˬ dawˬ-ahˇ naw ma˰ aˬ joˆ-ehˇ paˇ jah nmˇ .
43006001	K'oeˇ naˇ , Gaˬliˬlehˇ lah-euˬ nui baˬ-ahˇ Yeˬsuˇ tsehˆ-iˇ-euˬ meh . ( Gaˬliˬlehˇ lah-ahˇ Deˬbeˬliˇ lah lehˇ k'aw˰ kuˇ-eu meh . )
43006002	Tsawˇ haˬ aˇ ma˰ ma˰ ma aˬ yaw˰-euˬ mehˬ nah caw teh g'eh-euˬ meh . Aˬ jeˬ miˇ neh ehˇ naˇ , aˬ yaw˰ neh mˇ-euˬ zahˬ leˇ paˬ-ehˇ g'eh-eu naˇ-eu tsawˇ haˬ deuˬ-ahˇ laˆ taˬ nehˬ-euˬ jeˬ-ahˇ aˬ yaw˰ ma˰ ya mawˇ haw-euˬ meh .
43006003	Yeˬsuˇ gawˬ duˇ tiˬ duˇ-ahˇ daˆ leˇ-awˇ , aˬ yaw˰-euˬ zaˬ lahˇ deuˬ nehˬ-ehˇ nuiˇ-euˬ meh .
43006004	Yuˇdaˆ tsawˇ haˬ deuˬ-euˬ bawˬ-iˬ pyeu˰-eu Baˬsaˬkaˬ Bawˬ-iˬ g'eh-eu aˇ yamˬ keuˆ laˇ taˬ-euˬ meh .
43006005	Yeˬsuˇ haw g'eh ngeh , tsawˇ haˬ aˇ ma˰ ma˰ ma uiˬ laˇ lu˰ gaˇ ya mawˇ-awˇ , " Tsawˇ haˬ heu deuˬ-ahˇ bi dzaˬ bi dawˇ-eu g'aˇ duˬ , dzaˬ dzaˬ dawˇ dawˇ aˬ gaˇ zeuˇ lo˰ laˬ-iˇ nmˇ " lehˇ , Piˇliˇpuˆ-ahˇ naˇ haˬ-euˬ meh .
43006006	Piˇliˇpuˆ-euˬ nui ma-ahˇ lawˬ haw maw˰-eu miˇ neh , k'oeˇ lo˰-ehˇ naˇ haˬ-euˬ meh . Maˇ maˇ ni ehˇ naˇ , Yeˬ suˇ-aˬ , aˬ joˆ-ehˇ ya jahˇ-eu gaˇ kawˆ siˬ duˬ taˬ-awˇ jawˇ-eu meh .
43006007	Piˇliˇpuˆ ehˇ-eu , " Tsawˇ haˬ heu deuˬ-ahˇ tiˬ g'aˬ ui cuiˆ ui cuiˆ bi dzaˬ-eu kaˬ muˇ zeuˇ k'aw˰ , pyuˇ maˇ byaˆ nyiˬ yaˇ byaˆ neh maˬ zeuˇ lo˰ nya-aˇ . "
43006008	Yeˬsuˇ-euˬ zaˬ lahˇ yawˬ g'aˬ yawˬ pyeu˰-eu Siˇmoˬ Beˬtuˆluˆ-euˬ aˬ nyiˇ Aˬdehˬlehˬ heu lo˰-ehˇ ehˇ-eu meh .
43006009	" Lawˬ loeˇ neh jahˇ taˬ-euˬ kaˬ muˇ ngaˬ yaˆ hawˇ-eu ngaˬ shaˬ nyiˬ mawˇ pi lu˰-eu aˬ li tiˬ li jawˇ meh . Ehˇ k'aw˰ , tsawˇ haˬ heu deuˬ-ahˇ aˬ joˆ-ehˇ jahˇ-awˇ biˇ o˰ nehˬ nya nmˇ . "
43006010	Yeˬsuˇ aˬ yaw˰ ma˰-ahˇ ehˇ nehˬ-eu , " Tsawˇ haˬ dawˬ tawˆ lu˰ bi nuiˇ jiˇ-awˬ . " Jawˇ duˬ k'oeˇ tsahˇ-aˬ , daˬ zawˬ deh pyeu˰-awˇ , tsawˇ haˬ dawˬ tawˆ lu˰ k'oeˇ gaˇ nuiˇ jiˇ-euˬ meh . K'aˬ dzeˇ zaˬ deuˬ teh˰-ehˇ ngaˬ heˇ g'aˬ dawˬ peh byah-eu meh .
43006011	Yeˬsuˇ kaˬ muˇ k'oeˇ yuˇ-awˇ , Miˬyehˇ-euˬ guiˬ lahˬ-ahˇ ja ceuˬ-awˇ , k'oeˇ gaˇ nuiˇ lu˰-eu tsawˇ haˬ k'oeˇ deuˬ-ahˇ bi biˇ nehˬ-euˬ meh . Ngaˬ shaˬ k'oeˇ k'aw˰ , k'oeˇ lo˰-ehˇ bi biˇ nehˬ-euˬ meh . Tsawˇ haˬ dawˬ tawˆ lu˰ tiˬ dehˆ dzaˬ-euˬ meh .
43006012	Aˬ yaw˰ ma˰ dzaˬ dehˆ g'aˬ jiˇ ngeh , " K'aˇ dzehˬ laˇ-euˬ dawˬ tawˆ lu˰ tiˬ paw˰-iˬ maˬ bi cawˆ-iˇ ni g'oˆ uiˬ jiˇ-awˬ " lehˇ , zaˬ lahˇ deuˬ-ahˇ aˬ yaw˰ ehˇ nehˬ-euˬ meh .
43006013	K'oeˇ naˇ , lawˬ loeˇ kaˬ muˇ k'oeˇ ngaˬ yaˆ-ahˇ tsawˇ haˬ k'oeˇ deuˬ dzaˬ dehˆ g'aˬ-awˇ , dzeˇ laˇ-euˬ deuˬ paˇ g'oˆ uiˬ ngeh , k'aˆ puˬ tseˇ nyi˰ puˬ byah laˇ-euˬ meh .
43006014	Yeˬsuˇ neh mˇ-euˬ zahˬ leˇ paˬ-ehˇ g'eh-eu k'oeˇ-ahˇ tsawˇ haˬ k'oeˇ deuˬ ya mawˇ ngeh , " Tsawˇ haˬ heu g'aˬ-aˬ , maˇ maˇ ni miˇ tsaˬ k'oeˇ taˆ oe meh lehˇ ehˇ taˬ-euˬ Miˬyehˇ g'aˇ duˬ ngehˬ dah-eu k'oeˇ g'aˬ ngaˇ " lehˇ ehˇ-eu meh .
43006015	Aˬ yaw˰ ma˰ aˬ yaw˰-ahˇ nyeh˰-awˇ , sahˬ paˬ maˬ geu˰-ehˇ maˬ juˬ ni jahˇ teh˰-a lehˇ Yeˬsuˇ siˬ duˬ taˬ-euˬ miˇ neh , gawˬ duˇ paw paˇ le daˆ le˰-euˬ meh .
43006016	Uˬ ci˰ ci˰ le ngeh , Yeˬ suˇ-euˬ zaˬ lahˇ deuˬ lah-ahˇ g'o˰ ka le-euˬ meh .
43006017	Aˬ yaw˰ ma˰ lawˬ-ahˇ dziˬ leˇ-awˇ , lah nui baˬ paw jaˆ-eu Gaˬbeˬneˬoˬ meuˬ-ahˇ g'o˰ tsehˆ-iˇ-euˬ meh . Uˬ ci˰ zahˇ le-euˬ k'aw˰ , aˬ yaw˰ ma˰ jawˇ gaˇ Yeˬsuˇ maˬ g'o˰ doˆ le-a .
43006018	K'oeˇ naˇ , jaˬ lehˇ lehˇ ma baw laˇ-awˇ , iˇ luˆ dzeh dui dui-eu meh .
43006019	Aˬ yaw˰ ma˰ lawˬ heu g'eh le˰-euˬ smˬ laˇ oeˬ laˇ ehˇ g'aˬ ni byah laˇ ngeh , Yeˬsuˇ iˇ cu˰ k'oeˇ taˆ gaˇ ma cah cah-ehˇ aˬ yaw˰ ma˰ jawˇ gaˇ oe lu˰-eu ya mawˇ-awˇ , guˆ dui dui-iˇ-euˬ meh .
43006020	" Taˬ guˆ . Ngaˇ ma . " lehˇ aˬ yaw˰ ma˰-ahˇ Yeˬsuˇ ehˇ nehˬ-euˬ meh .
43006021	K'oeˇ naˇ , aˬ yaw˰ ma˰ laˬ k'aˬ tiˬ cehˇ aˬ yaw˰-ahˇ lawˬ la˰ k'oeˇ bi uˇ laˇ-euˬ meh . Tiˬ k'ehˇ laˇ k'ehˬ la˰ k'oeˇ , aˬ yaw˰ ma˰ iˇ lu˰-eu lawˇ deh k'oeˇ tsahˇ-ahˇ iˇ keuˆ-euˬ meh .
43006022	Lah lah dzeˇ lawˬ tiˬ laˇ teh˰-ehˇ jaˆ-awˇ , lawˬ k'oeˇ laˇ-ahˇ zaˬ lahˇ deuˬ nehˬ-ehˇ Yeˬsuˇ maˬ dziˬ-ehˇ , zaˬ lahˇ deuˬ teh˰-ehˇ dziˬ-awˇ doˆ-iˇ-euˬ gaˇ kawˆ , lah nui baˬ-ahˇ jawˇ ya˰-euˬ tsawˇ haˬ aˇ ma˰ k'oeˇ ma˰ yawˬ nah yawˬ siˬ duˬ-euˬ meh .
43006023	Ehˇ k'aw˰ , Sahˬpaˬ Yeˬsuˇ neh Miˬyehˇ-euˬ guiˬ lahˬ-ahˇ ja ceuˬ-awˇ aˬ yaw˰ ma˰ kaˬ muˇ dzaˬ-euˬ jawˇ duˬ k'oeˇ tsahˇ-euˬ dawˬ peh , Deˬbeˬliˇ meuˬ-ahˇ neh lawˬ tiˬ deuˬ oe-euˬ meh .
43006024	Yeˬsuˇ maˬ ehˇ , aˬ yaw˰-euˬ zaˬ lahˇ deuˬ maˬ ehˇ , k'oeˇ gaˇ maˬ paˇ jawˇ-euˬ gaˇ tsawˇ haˬ aˇ ma˰ k'oeˇ ma˰ ya mawˇ ngeh , Yeˬsuˇ-ahˇ poˆ-iˇ-eu g'aˇ duˬ , lawˬ k'oeˇ deuˬ-ahˇ dziˬ-awˇ Gaˬbeˬneˬoˬ meuˬ-ahˇ iˇ-euˬ meh .
43006025	Lah k'oeˇ baˬ-ahˇ tsawˇ haˬ k'oeˇ deuˬ Yeˬsuˇ-ahˇ poˆ mawˇ ngeh , " Saˬ laˬ-oˇ , nawˇ heu gaˇ aˬ myah oe keuˆ teˬ " lehˇ naˇ haˬ-euˬ meh .
43006026	Yeˬ suˇ aˬ yaw˰ ma˰-ahˇ ehˇ nehˬ-eu , " Ngaˇ naw ma˰-ahˇ maˇ jawˆ ni ehˇ nehˬ nyaˇ . Naw ma˰ kaˬ muˇ tiˬ dehˆ ya dzaˬ-euˬ miˇ neh ngaˬ-ahˇ poˆ-eu meh . Ngaˬ neh mˇ-euˬ zahˬ leˇ paˬ-ehˇ g'eh-eu jeˬ-euˬ dawˬ tsui˰ g'oˆ shaw-euˬ miˇ neh poˆ-eu maˬ ngeuˇ-a .
43006027	Bu˰-iˇ cehˇ-iˇ nya-eu dzaˬ dzaˬ dawˇ dawˇ g'aˇ duˬ maˬ leh jeh ni , mˬ maˬ maˬ byaˆ zaˇ ziˇ bi deh˰-eu dzaˬ dzaˬ dawˇ dawˇ g'aˇ duˬ leh jeh-awˬ . Tsawˇ haˬ-euˬ Zaˬmaˇ pyeu˰-eu ngaˇ naw ma˰-ahˇ dzaˬ dzaˬ dawˇ dawˇ k'oeˇ jeˬ bi˰ ma . Aˬ jeˬ miˇ neh ehˇ naˇ , Aˬda Miˬyehˇ ngaˬ-ahˇ nui ma tsaˬ-awˇ juˬ diˬ taˬ-euˬ meh . "
43006028	Aˬ yaw˰ ma˰ aˬ yaw˰-ahˇ naˇ haˬ-eu , " Miˬyehˇ-euˬ gaˇ mˇ-eu lehˇ nga ma˰ aˬ geuˬ jeˬ ya mˇ ta . "
43006029	Yeˬsuˇ ehˇ-eu , " Miˬyehˇ-euˬ gaˇ-aˬ , aˬ yaw˰ neh k'ehˇ g'eh le˰-euˬ g'aˬ-ahˇ naw ma˰ jah-eu k'oeˇ meh . "
43006030	Aˬ yaw˰ ma˰ ehˇ-eu , " Nga ma˰ nawˬ-ahˇ jah laˇ ni nawˇ zahˬ leˇ paˬ-ehˇ g'eh-eu aˬ geu jeˬ mˇ mehˬ nmˇ . Nawˇ aˬ geu jeˬ mˇ mehˬ-eu g'eh te .
43006031	' Aˬ yaw˰ neh aˬ yaw˰ ma˰-ahˇ mˬ taˆ-euˬ kaˬ muˇ bi dzaˬ-euˬ meh ' lehˇ Jaˇli˰ la˰ k'oeˇ ehˇ taˬ-euˬ lo˰-ehˇ , nga ma˰-euˬ aˬ poeˬ aˬ bawˇ deuˬ bawˇ tsahˬ bawˇ dahˇ k'aˇ shui˰ deh yaˇ-ahˇ cah ngeh , maˬ naˆ kaˬ muˇ ya dzaˬ-euˬ meh . "
43006032	Yeˬsuˇ ehˇ-eu , " Ngaˇ naw ma˰-ahˇ maˇ jawˆ ni ehˇ nehˬ nyaˇ . Moˇseˬ neh naw ma˰-ahˇ bi dzaˬ-euˬ k'oeˇ-aˬ , mˬ taˆ-euˬ kaˬ muˇ maˬ ngeuˇ-a . Naw ma˰-ahˇ maˇ maˇ ni g'eh-eu mˬ taˆ kaˬ muˇ bi˰-eu g'aˬ-aˬ , ngaˬ Da meh .
43006033	Aˬ jeˬ miˇ neh ehˇ naˇ , Miˬyehˇ neh bi˰ le˰-euˬ kaˬ muˇ lehˇ ehˇ-eu k'oeˇ-aˬ , mˬ k'oeˇ taˆ neh za˰ ka le-awˇ , miˇ tsaˬ zaˬ-ahˇ deh˰-eu sa˰ laˇ bi˰ le-euˬ g'aˬ-ahˇ ehˇ-eu meh . "
43006034	Aˬ yaw˰ ma˰ ehˇ-eu , " Saˬ laˬ-oˇ , kaˬ muˇ k'oeˇ jeˬ nga ma˰-ahˇ aˬ myah lu˰ bi dzaˬ la˰-awˬ . "
43006035	Yeˬsuˇ aˬ yaw˰ ma˰-ahˇ ehˇ nehˬ-eu , " Ngaˇ-aˬ , sa˰ laˇ bi deh˰-eu kaˬ muˇ ma . Ngaˇ jawˇ gaˇ k'aˇ laˇ-eu tsawˇ haˬ-aˬ , tiˬ jawˇ-iˬ hawˬ maˬ paˇ meh˰-aˇ . Ngaˬ-ahˇ k'aˇ jah-eu tsawˇ haˬ-aˬ , tiˬ jawˇ-iˬ iˇ cu˰ maˬ paˇ meh˰-aˇ .
43006036	Naw ma˰ ngaˬ-ahˇ mawˇ-euˬ k'aw˰ maˬ jah-aˇ lehˇ , naw ma˰-ahˇngaˇ ehˇ nehˬ-euˬ ma .
43006037	Ngaˬ Da neh ngaˬ-ahˇ k'aˇ bi˰ la˰-euˬ tsawˇ haˬ yawˬ g'aˬ yawˬ na lu˰ ngaˇ jawˇ gaˇ laˇ teh˰-a . Ngaˇ jawˇ gaˇ laˇ-eu tsawˇ haˬ aˬ geu g'aˬ-ahˇ maˬ kaˬ , ngaˇ maˬ ha geu˰ nehˬ ni maˬ byehˇ .
43006038	Aˬ jeˬ miˇ neh ehˇ naˇ , ngaˇ mˬ k'oeˇ taˆ neh oe-euˬ-aˬ , ngaˬ-euˬ nui k'ahˇ mˇ le-euˬ maˬ ngeuˇ . Ngaˬ-ahˇ k'ehˇ g'eh le˰-euˬ g'aˬ-euˬ nui k'ahˇ mˇ le-euˬ ma .
43006039	Ngaˬ-ahˇ k'ehˇ g'eh le˰-euˬ g'aˬ-euˬ nui k'ahˇ-aˬ , ngaˬ-ahˇ k'aˇ bi˰ la˰-euˬ dawˬ tawˆ lu˰ , tiˬ g'aˬ-iˬ maˬ ya byoˆ-iˇ-eu uˬ ta˰ , aˇ saˬ saˬ ngeh nah yawˬ g'aˬ yawˬ na lu˰ bi g'o˰ deh˰ laˇ-eu g'aˇ duˬ pyeu˰-eu meh .
43006040	Ngaˬ Da-euˬ nui k'ahˇ-aˬ , Zaˬmaˇ-ahˇ mawˇ-awˇ k'aˇ jah-eu tsawˇ haˬ dawˬ tawˆ lu˰ , mˬ maˬ maˬ byaˆ zaˇ ziˇ deh˰-eu jeˬ bi za-eu g'aˇ duˬ meh . Aˇ saˬ saˬ ngeh nah , aˬ yaw˰ ma˰-ahˇ ngaˇ bi g'o˰ deh˰ laˇ ma . "
43006041	" Ngaˇ-aˬ , mˬ k'oeˇ taˆ neh oe-euˬ kaˬ muˇ ma " lehˇ aˬ yaw˰ ehˇ-eu miˇ neh , tsawˇ haˬ k'oeˇ deuˬ aˬ yaw˰-ahˇ toˇ-eu meh .
43006042	Aˬ yaw˰ ma˰ ehˇ-eu , " Tsawˇ haˬ teu g'aˬ Yoˇsehˆ-euˬ aˬ li Yeˬsuˇ maˬ ngeuˇ-a loˇ . Aˬ yaw˰-euˬ aˬ da aˬ ma-ahˇ aˬ dui ma˰ siˬ nya ma . Aˬ yawˇ yaw˰ mˬ k'oeˇ taˆ neh oe-euˬ ma lehˇ aˬ joˆ-ehˇ ehˇ nya-eu nga . "
43006043	Yeˬsuˇ ehˇ-eu , " Naw ma˰ ngaˬ-ahˇ maˬ toˇ ni naˬ leˇ sheˇ .
43006044	Aˬda neh sheuˬ ha laˇ-euˬ maˬ ngeuˇ naˇ , tsawˇ haˬ tiˬ g'aˬ-iˬ ngaˇ jawˇ gaˇ maˬ laˇ nya-a . Aˬda neh sheuˬ ha laˇ-euˬ tsawˇ haˬ-ahˇ , aˇ saˬ saˬ ngeh nah ngaˇ bi g'o˰ deh˰ laˇ ma .
43006045	" ' Tsawˇ haˬ yawˬ g'aˬ na lu˰-ahˇ Miˬyehˇ mehˬ nehˬ tsoˆ nehˬ teh˰-a ' lehˇ , Miˬyehˇ g'aˇ duˬ ngehˬ dah-eu tsawˇ haˬ deuˬ neh bo˰ taˬ-euˬ jaˆ-eu meh . Aˬda-euˬ dawˬ ya gaˬ-awˇ dzaw geu˰-eu tsawˇ haˬ aˬ geu g'aˬ maˬ kaˬ , ngaˇ jawˇ gaˇ laˇ teh˰-a .
43006046	Heu lo˰-ehˇ ehˇ-eu-aˬ , tsawˇ haˬ tiˬ g'aˬ na Aˬda-ahˇ mawˇ haw-euˬ meh lehˇ ehˇ maw˰-eu maˬ ngeuˇ . Miˬyehˇ jawˇ gaˇ neh oe-euˬ g'aˬ teh˰-ehˇ Aˬda-ahˇ mawˇ haw-euˬ meh .
43006047	Ngaˇ naw ma˰-ahˇ maˇ jawˆ ni ehˇ nehˬ nyaˇ . Jah-eu tsawˇ haˬ mˬ maˬ maˬ byaˆ zaˇ ziˇ deh˰-eu jeˬ za-eu meh .
43006048	Ngaˇ-aˬ , sa˰ laˇ bi deh˰-eu kaˬ muˇ ma .
43006049	Naw ma˰-euˬ aˬ poeˬ aˬ bawˇ deuˬ bawˇ tsahˬ bawˇ dahˇ k'aˇ shui˰ deh yaˇ-ahˇ cah ngeh , maˬ naˆ kaˬ muˇ ya dzaˬ-euˬ ngeuˇ meh . Ehˇ k'aw˰ , aˬ yaw˰ ma˰ tiˬ jawˇ-iˬ maˬ shiˇ ni deh˰-euˬ maˬ ngeuˇ-a .
43006050	Mˬ k'oeˇ taˆ neh oe-euˬ kaˬ muˇ heu-aˬ , k'aˇ dzaˬ-eu tsawˇ haˬ-ahˇ tiˬ jawˇ-iˬ maˬ shiˇ ni bi deh˰-eu meh .
43006051	Ngaˇ-aˬ , mˬ k'oeˇ taˆ neh oe-euˬ deh˰ lu˰-eu kaˬ muˇ ma . Kaˬ muˇ heu-ahˇ k'aˇ dzaˬ-eu tsawˇ haˬ-aˬ , mˬ maˬ maˬ byaˆ zaˇ ziˇ deh˰ teh˰-a . Ngaˇ bi˰-eu kaˬ muˇ-aˬ , ngaˬ-euˬ g'awˇ mawˇ ma . Miˇ tsaˬ zaˬ deuˬ sa˰ laˇ deh˰-eu jeˬ za ni bi˰-eu ma . "
43006052	Yeˬsuˇ k'oeˇ lo˰-ehˇ ehˇ gaˇ tsawˇ haˬ k'oeˇ deuˬ nui ma pehˇ laˇ-awˇ , aˬ yaw˰ ma˰ yaw kaˬ ja dui dui-awˇ ehˇ-eu , " Tsawˇ haˬ teu g'aˬ aˬ yaw˰-euˬ g'awˇ mawˇ aˬ dui-ahˇ bi˰-awˇ aˬ joˆ-ehˇ bi dzaˬ nya-eu lehˇ ehˇ ta . "
43006053	Yeˬsuˇ aˬ yaw˰ ma˰-ahˇ ehˇ nehˬ-eu , " Ngaˇ naw ma˰-ahˇ maˇ jawˆ ni ehˇ nehˬ nyaˇ . Naw ma˰ Tsawˇhaˬ-euˬ Zaˬmaˇ-euˬ shaˬ jiˇ maˬ dzaˬ-ehˇ , aˬ yaw˰-euˬ shiˬ maˬ dawˇ naˇ , deh˰-eu sa˰ laˇ maˬ za nya-a .
43006054	Ngaˬ-euˬ shaˬ jiˇ dzaˬ-awˇ ngaˬ-euˬ shiˬ k'aˇ dawˇ-eu tsawˇ haˬ-aˬ , mˬ maˬ maˬ byaˆ zaˇ ziˇ deh˰-eu jeˬ za-eu meh . Aˇ saˬ saˬ ngeh nah , aˬ yaw˰-ahˇ ngaˇ bi g'o˰ deh˰ laˇ ma .
43006055	Aˬ jeˬ miˇ neh ehˇ naˇ , ngaˬ-euˬ shaˬ jiˇ-aˬ , maˇ maˇ ni g'eh-eu dzaˬ-eu jeˬ pyeu˰-awˇ , ngaˬ-euˬ shiˬ-aˬ , maˇ maˇ ni g'eh-eu dawˇ-eu jeˬ pyeu˰-eu ma .
43006056	Ngaˬ-euˬ shaˬ jiˇ dzaˬ-awˇ ngaˬ-euˬ shiˬ dawˇ-eu tsawˇ haˬ-aˬ , ngaˬ-euˬ la˰ k'oeˇ jawˇ-eu tsawˇ haˬ pyeu˰-awˇ , ngaˇ k'aw˰ , aˬ yaw˰-euˬ la˰ k'oe jawˇ-eu ma .
43006057	Deh˰ lu˰-eu Aˬda neh ngaˬ-ahˇ k'ehˇ g'eh le˰-euˬ meh . Ngaˇ k'aw˰ , aˬ yaw˰ baˬ da neh deh˰ lu˰-eu ma . K'oeˇ gaˇ duˇ ni , ngaˬ-ahˇ k'aˇ dzaˬ-eu tsawˇ haˬ-aˬ , ngaˇ baˬ da neh deh˰ teh˰-a .
43006058	Heu-aˬ , mˬ k'oeˇ taˆ neh oe-euˬ kaˬ muˇ meh . Kaˬ muˇ heu-aˬ , naw ma˰-euˬ aˬ poeˬ aˬ bawˇ deuˬ neh dzaˬ-euˬ kaˬ muˇ k'oeˇ-ahˇ maˬ duˇ-a . Aˬ yaw˰ ma˰-aˬ , kaˬ muˇ k'oeˇ dzaˬ-euˬ k'aw˰ shiˇ-euˬ meh . Ehˇ k'aw˰ , kaˬ muˇ heu-ahˇ dzaˬ-eu tsawˇ haˬ-aˬ , mˬ maˬ maˬ byaˆ zaˇ ziˇ ya deh˰ meh . "
43006059	Gaˬbeˬneˬoˬ meuˬ-ahˇ jaˆ-eu Yuˇdaˆ tsawˇ haˬ-euˬ uˬ duˬ tahˬ nymˇ la˰ k'oeˇ Yeˬsuˇ mehˬ nehˬ tsoˆ nehˬ ngeh , k'oeˇ lo˰-ehˇ ehˇ-euˬ meh .
43006060	Yeˬsuˇ k'oeˇ lo˰-ehˇ ehˇ gaˇ ya gaˬ ngeh , aˬ yaw˰-euˬ zaˬ lahˇ g'awˬ mya g'aˬ ehˇ-eu , " Aˬ yaw˰ mehˬ-euˬ gaˇ kawˆ teu hmˬ teu naˆ naˆ-ehˇ k'aˆ-eu beu tawˇ . Aˬ suˇ g'aˬ ha geu˰ coeˇ paˬ nga . "
43006061	Aˬ yaw˰ ma˰ k'oeˇ lo˰-ehˇ toˇ lu˰-eu gaˇ kawˆ aˬ cawˬ Yeˬsuˇ-ahˇ maˬ ehˇ nehˬ-euˬ k'aw˰ , Yeˬsuˇ siˬ nya-awˇ , aˬ yaw˰ ma˰-ahˇ heu lo˰-ehˇ ehˇ nehˬ-euˬ meh . " Ngaˇ heu lo˰-ehˇ ehˇ-eu miˇ neh , jah-eu jeˬ-ahˇ naw ma˰ byehˇ dzeh maw˰-eu nya loˇ .
43006062	Toˆ-ehˇ maˇ-iˬ , Tsawˇhaˬ-euˬ Zaˬmaˇ aˬ yaw˰-euˬ jawˇ duˬ-ahˇ paˇ daˆ g'o˰ leˇ naˇ , naw ma˰ aˬ joˆ-ehˇ jahˇ nmˇ .
43006063	Naw ma˰-ahˇ deh˰-eu sa˰ laˇ bi˰-euˬ-aˬ , Miˬyehˇ-euˬ Yaw sahˇ meh . Tsawˇ haˬ zaˬ-euˬ baoˬ neh tiˬ jeˬ-iˬ maˬ g'eh nya-a . Ngaˬ neh naw ma˰-ahˇ ehˇ-euˬ gaˇ kawˆ heu-aˬ , deh˰-eu sa˰ laˇ bi˰-eu Miˬyehˇ-euˬ Yaw sahˇ-ahˇ naw ma˰ bi za nya-eu g'aˇ duˬ pyeu˰-eu ma .
43006064	Ehˇ k'aw˰ , naw ma˰ la˰ k'oeˇ tiˬ paˆ na deuˬ maˬ jah nga siˬ . " ( Aˬ geu deuˬ maˬ jah-eu tsawˇ haˬ pyeu˰-awˇ , aˬ geu g'aˬ aˬ yaw˰-ahˇ ahˬ dzaˬ teh˰-a lehˇ , na˰ ngeh neh Yeˬsuˇ siˬ nya taˬ-euˬ meh . )
43006065	Aˬ yaw˰ paˇ ehˇ-eu , " K'oeˇ miˇ neh , Aˬda neh bi laˇ-euˬ maˬ ngeuˇ naˇ , tsawˇ haˬ tiˬ g'aˬ-iˬ ngaˇ jawˇ gaˇ maˬ laˇ nya-a lehˇ , naw ma˰-ahˇ ngaˇ ehˇ nehˬ-euˬ ma . "
43006066	K'oeˇ lo˰-ehˇ ehˇ-euˬ baˬ da neh , Yeˬsuˇ-euˬ mehˬ nah caw teh-eu tsawˇ haˬ g'awˬ mya g'aˬ g'o˰-iˇ-awˇ , aˬ yaw˰-euˬ mehˬ nah maˬ paˇ caw teh ni byehˇ-euˬ meh .
43006067	K'oeˇ ngeh , " Naw ma˰ g'eh byehˇ-awˇ g'o˰-iˇ maw˰-eu nya loˇ " lehˇ , zaˬ lahˇ tseˇ nyi˰ g'aˬ-ahˇ Yeˬsuˇ ehˇ nehˬ-euˬ meh .
43006068	Siˇmoˬ Beˬtuˆluˆ ehˇ-eu , " Sahˬpaˬ-oˇ , mˬ maˬ maˬ byaˆ zaˇ ziˇ deh˰-eu jeˬ bi˰-eu dawˬ nawˇ jawˇ gaˇ jaˆ ngeh keuˆ keuˆ-ehˇ-aˬ , nga ma˰ aˬ suˇ g'aˬ jawˇ gaˇ paˇ iˇ nmˇ .
43006069	Nawˇ-aˬ , Miˬyehˇ jawˇ gaˇ neh oe-euˬ Muiˬ-eu Shawˇ-eu G'aˬ meh lehˇ nga ma˰ siˬ duˬ jah duˬ g'aˬ-euˬ ma . "
43006070	Yeˬsuˇ ehˇ-eu , " Naw ma˰ tseˇ nyi˰ g'aˬ-ahˇ ngaˬ neh tseˇ doˆ-euˬ maˬ ngeuˇ-a loˇ . Ehˇ k'aw˰ , naw ma˰ la˰ k'oeˇ tiˬ g'aˬ-aˬ , Neh˰sahˬpaˬ meh . "
43006071	Yeˬsuˇ k'oeˇ lo˰-ehˇ ehˇ-eu-aˬ , Siˇmoˬ Iˇsaˬgaˬliˬoˆ-euˬ aˬ li Yuˇdaˆ Iˇsaˬgaˬliˬoˆ-ahˇ ehˇ maw˰-eu meh . Aˬ jeˬ miˇ neh ehˇ naˇ , Yuˇdaˆ-aˬ , zaˬ lahˇ tseˇ nyi˰ g'aˬ la˰ k'oeˇ ahˇ-eu k'aw˰ , Yeˬsuˇ-ahˇ ahˬ dzaˬ-eu lehˇ g'eh-eu meh .
43007001	K'oeˇ naˇ , Gaˬliˬlehˇ miˇ k'ahˬ-ahˇ Yeˬsuˇ cah-euˬ meh . Yuˇdaˆ miˇ k'ahˬ-ahˇ aˬ yaw˰ maˬ cah maw˰-a . Aˬ jeˬ miˇ neh ehˇ naˇ , Yuˇdaˆ tsawˇ haˬ aˬ yui˰ aˬ tsu deuˬ aˬ yaw˰-ahˇ seh˰ maw˰-eu meh .
43007002	Sehˬ g'awˆ-euˬ Bawˬ-iˬ g'eh-eu aˇ yamˬ peh laˇ-euˬ meh .
43007003	K'oeˇ miˇ neh , aˬ yaw˰-euˬ mehˇ nmˇ deuˬ aˬ yaw˰-ahˇ ehˇ-eu , " Nawˬ-euˬ mehˬ nah caw teh-eu tsawˇ haˬ deuˬ nawˬ neh mˇ mehˬ-euˬ zahˬ leˇ paˬ-ehˇ g'eh-eu gaˇ deuˬ-ahˇ ya mawˇ ni , heu gaˇ dzuˇ dzuˇ-ehˇ maˬ jawˇ ni Yuˇdaˆ miˇ k'ahˬ-ahˇ iˇ-awˬ .
43007004	Yawˬ ha neh mˇ-euˬ jeˬ aˬ cawˬ-ahˇ bi siˬ bi mawˇ maw˰-eu tsawˇ haˬ-aˬ , yawˬ ha neh mˇ-euˬ jeˬ-ahˇ maˬ za˰ taˬ-aˇ . Nawˇ heu lo˰-ehˇ g'eh-eu gaˇ deuˬ mˇ lu˰-eu-aˬ , nawˬ-euˬ gaˇ kawˆ miˇ tsaˬ k'oeˇ taˆ k'aˇ jawˇ-eu tsawˇ haˬ dawˬ tawˆ lu˰ bi siˬ jiˇ-awˬ tawˇ . "
43007005	Aˬ yaw˰-euˬ uˇ pyehˆ mehˇ nmˇ deuˬ k'aw˰ aˬ yaw˰-ahˇ maˬ jah-a .
43007006	Yeˬsuˇ aˬ yaw˰-euˬ mehˇ nmˇ deuˬ-ahˇ ehˇ nehˬ-eu , " Ngaˬ-euˬ g'aˇ duˬ aˇ yamˬ maˬ tsaˬ laˇ-aˬ siˬ . Nawˬ ha mehˇ nmˇ-euˬ g'aˇ duˬ law nmˇ-aˬ , aˇ yamˬ maˬ tsaˬ laˇ-euˬ maˬ baw-a .
43007007	Miˇ tsaˬ zaˬ deuˬ nawˬ ha mehˇ nmˇ-ahˇ muiˇ-eu gaˇ kawˆ maˬ jaˆ-a . Ehˇ k'aw˰ , ngaˬ-ahˇ muiˇ meh . Aˬ jeˬ miˇ neh ehˇ naˇ , aˬ yaw˰ ma˰-euˬ deh˰ jeˬ deh˰ kawˆ maˬ muiˬ gaˇ ngaˇ maˬ tsehˆ leˇ ni ehˇ lu˰-eu miˇ neh meh .
43007008	Bawˬ-iˬ g'eh gaˇ nawˬ ha mehˇ nmˇ iˇ-awˬ . Ngaˇ maˬ iˇ . Aˬ jeˬ miˇ neh ehˇ naˇ , ngaˬ-euˬ g'aˇ duˬ aˇ yamˬ maˬ tsaˬ laˇ-aˬ siˬ . "
43007009	Yeˬsuˇ k'oeˇ lo˰-ehˇ ehˇ-awˇ , Gaˬliˬlehˇ miˇ k'ahˬ-ahˇ jawˇ ya˰-euˬ meh .
43007010	Yeˬsuˇ-euˬ mehˇ nmˇ deuˬ Sehˬ g'awˆ-euˬ bawˬ-iˬ-ahˇ iˇ dzeuˇ ngeh , Yeˬsuˇ jiˇ iˇ-euˬ meh . Ehˇ k'aw˰ , aˬ yaw˰ bya cehˆ ni maˬ iˇ-ehˇ , ciˬ cuˇ ni iˇ k'oeˬ-euˬ meh .
43007011	Yuˇdaˆ tsawˇ haˬ aˬ yui˰ aˬ tsu deuˬ , " Aˬ yaw˰ aˬ gaˇ jawˇ ta " lehˇ naˇ haˬ naˇ haˬ-ehˇ , Bawˬ-iˬ la˰ k'oeˇ Yeˬsuˇ-ahˇ poˆ lu˰-eu meh .
43007012	Tsawˇ haˬ aˇ ma˰ la˰ k'oeˇ , aˬ yaw˰-euˬ gaˇ kawˆ g'awˬ mya jeˬ ja k'oeˬ lu˰-eu meh . Tiˬ paˆ na deuˬ-aˬ , aˬ yaw˰ muiˬ-eu gaˇ kawˆ ja-eu meh . Tiˬ paˆ na deuˬ-aˬ , k'oeˇ lo˰-ehˇ maˬ ja ni , aˬ yaw˰ aˬ cawˬ-ahˇ gaˇ ma sheuˬ bahˬ-eu tsawˇ haˬ meh lehˇ ja-eu meh .
43007013	Ehˇ k'aw˰ , Yuˇdaˆ tsawˇ haˬ aˬ yui˰ aˬ tsu deuˬ-ahˇ gaˬ leˇ gaˇ guˆ-eu miˇ neh , tiˬ g'aˬ-iˬ bya cehˆ ni maˬ ja doˆ peuˬ-a .
43007014	Bawˬ-iˬ g'eh-eu aˇ nah aˇ yamˬ tiˬ paˆ jiˇ leˇ ngeh , Yeˬsuˇ Uˬ duˬ tahˬ nymˇ nymˇ ma-ahˇ le-awˇ mehˬ nehˬ tsoˆ nehˬ leˇ-euˬ meh .
43007015	Yuˇdaˆ tsawˇ haˬ aˬ yui˰ aˬ tsu deuˬ zahˬ leˇ-awˇ ehˇ-eu , " Tsawˇ haˬ heu g'aˬ tiˬ jeˬ-iˬ maˬ ya dzaw haw-euˬ gaˇ , aˇ naˆ naˆ-ehˇ siˬ nya-eu nga teu . "
43007016	Yeˬsuˇ ehˇ-eu , " Ngaˇ mehˬ-eu heu-aˬ , ngaˬ-euˬ dawˬ maˬ ngeuˇ . Ngaˬ-ahˇ k'ehˇ g'eh le˰-euˬ Miˬyehˇ-euˬ dawˬ meh .
43007017	Miˬyehˇ-euˬ nui k'ahˇ mˇ maw˰-eu tsawˇ haˬ aˬ geu g'aˬ maˬ kaˬ , ngaˇ mehˬ-eu dawˬ heu Miˬyehˇ-euˬ dawˬ nga loˇ , ngaˬ-euˬ baoˬ-ahˇ g'oe-awˇ mehˬ-eu tsoˆ-eu dawˬ nga loˇ lehˇ , tseˇ paˆ geu˰ nya teh˰-a .
43007018	Yawˬ ha-euˬ nui noeˬ ngehˬ-eu tmˇ-eu tsawˇ haˬ-aˬ , yawˬ ha yaw sheh˰ k'ahˬ sehˇ za ni mˇ-eu teh˰-a . Ehˇ k'aw˰ , yawˬ ha-ahˇ k'ehˇ g'eh le˰-euˬ Miˬyehˇ-euˬ yaw sheh˰ k'ahˬ sehˇ bi doˆ laˇ maw˰-eu g'aˬ-aˬ , yaw sui yaw dawˇ jeˬ ahˇ-awˇ , yaw lehˬ tiˬ paw˰-iˬ maˬ ahˇ-a .
43007019	Moˇseˬ neh naw ma˰-ahˇ Zahˇ dawˬ k'o˰ dawˬ bi˰ ya˰-euˬ maˬ ngeuˇ-a loˇ . Ehˇ k'aw˰ , naw ma˰ tiˬ g'aˬ-iˬ Zahˇ dawˬ k'o˰ dawˬ-ahˇ maˬ caw teh-a . Aˬ jeˬ miˇ neh naw ma˰ ngaˬ-ahˇ seh˰-eu lehˇ leh jeh te . "
43007020	Tsawˇ haˬ aˇ ma˰ ehˇ-eu , " Nawˇ neh˰ uˇ-eu ngaˇ . Aˬ suˇ g'aˬ nawˬ-ahˇ seh˰-eu g'eh nga lehˇ ehˇ te . "
43007021	Yeˬsuˇ ehˇ-eu , " Ngaˇ zahˬ leˇ paˬ-ehˇ g'eh-eu jeˬ mˇ mehˬ ngeh , naw ma˰ zahˬ leˇ-eu meh .
43007022	( Baˆ k'oˆ mehˬ dzaˬ yehˬ-eu zahˇ-ahˇ Moˇsehˬ neh mˇ dahˬ beh-euˬ maˬ ngeuˇ-ehˇ , aˬ yaw˰-euˬ mehˬ hu deh˰ dzeuˇ ya˰-euˬ naw ma˰-euˬ aˬ poeˬ aˬ bawˇ deuˬ neh mˇ dahˬ beh-euˬ k'aw˰ , ) naw ma˰-euˬ aˬ li deuˬ-ahˇ baˆ k'oˆ mehˬ dzaˬ yehˬ-eu g'aˇ duˬ Moˇseˬ neh dawˬ bi˰ taˬ ya˰-euˬ miˇ neh , Jawˇ nah ngeh nah naw ma˰-euˬ aˬ li deuˬ-ahˇ naw ma˰ baˆ k'oˆ mehˬ dzaˬ yehˬ-eu meh .
43007023	Jawˇ nah ngeh nah aˬ li tiˬ li-ahˇ baˆ k'oˆ mehˬ dzaˬ yehˬ-euˬ k'oeˇ Zahˇ dawˬ k'o˰ dawˬ-ahˇ maˬ bahˬ-a lehˇ ngeuˇ naˇ , Jawˇ nah ngeh nah tsawˇ haˬ tiˬ g'aˬ-euˬ g'awˇ mawˇ mawˇ lah-ehˇ muiˬ laˇ ni ngaˬ neh laˆ taˬ nehˬ-euˬ gaˇ , naw ma˰ aˬ jeˬ miˇ neh nui ma pehˇ te .
43007024	K'oeˇ taˆ paw teh˰-ehˇ haw-awˇ daˇ-eu jeˬ-ahˇ byehˇ-awˇ , maˇ maˇ ni k'aˇ ngeuˇ-eu lo˰-ehˇ daˇ-awˬ . "
43007025	Yeˬluˇsaˬlehˬ meuˬ-ahˇ jawˇ-eu tsawˇ haˬ tiˬ paˆ na deuˬ ehˇ-eu , " Aˬ yui˰ aˬ tsu deuˬ seh˰-eu lehˇ poˆ lu˰-eu k'oeˇ heu g'aˬ-ahˇ poˆ-eu maˬ ngeuˇ-a loˇ .
43007026	Haw sheˇ . Aˬ yaw˰ tsawˇ haˬ heu myaˆ ni g'eh-eu mehˬ shi bya cehˆ ni dawˬ ngehˬ k'aw˰ , aˬ yaw˰ ma˰ aˬ yaw˰-ahˇ tiˬ jeˬ-iˬ maˬ ehˇ nehˬ nga tawˇ . Aˬ yaw˰ Meˬsiˇya pyeu˰-eu ngaˇ lehˇ aˬ yui˰ aˬ tsu deuˬ siˬ duˬ-eu miˇ neh nga loˇ .
43007027	Aˬ diˇ ehˇ naˇ , Meˬsiˇya oe ngeh , aˬ geu gaˇ neh oe-euˬ tsawˇ haˬ tiˬ g'aˬ-iˬ maˬ ya siˬ-aˇ . Ehˇ k'aw˰ , tsawˇ haˬ heu g'aˬ aˬ gaˇ neh oe-euˬ aˬ dui ma˰ siˬ nya ma . "
43007028	Yeˬsuˇ Uˬ duˬ tahˬ nymˇ nymˇ ma la˰ k'oeˇ mehˬ nehˬ tsoˆ nehˬ lu˰ ngeh , teˇ saˇ yaw k'aˆ-ehˇ heu lo˰-ehˇ ehˇ-eu meh . " Ngaˇ aˬ suˇ g'aˬ pyeu˰-awˇ aˬ gaˇ neh oe-euˬ naw ma˰ siˬ duˬ ma loˇ . Ngaˇ ngaˬ-euˬ nui noeˬ oe-euˬ maˬ ngeuˇ . Ngaˬ-ahˇ k'ehˇ g'eh le˰-euˬ g'aˬ-aˬ , yaw tsaˬ yaw dawˇ meh . Naw ma˰ aˬ yaw˰-ahˇ maˬ siˬ nya-a .
43007029	Ehˇ k'aw˰ , ngaˇ aˬ yaw˰-ahˇ siˬ nya ma . Aˬ jeˬ miˇ neh ehˇ naˇ , ngaˇ aˬ yaw˰ jawˇ gaˇ neh oe-awˇ , aˬ yaw˰ neh ngaˬ-ahˇ k'ehˇ g'eh le˰-euˬ meh . "
43007030	K'oeˇ ngeh , aˬ yaw˰ ma˰ aˬ yaw˰-ahˇ nyeh˰-eu lehˇ g'eh-eu meh . Ehˇ k'aw˰ , aˬ yaw˰-euˬ aˇ yamˬ maˬ keuˆ le dah-euˬ miˇ neh aˬ yaw˰-ahˇ tiˬ g'aˬ-iˬ maˬ nyeh˰ nya-a .
43007031	Ehˇ k'aw˰ , tsawˇ haˬ aˇ ma˰ la˰ k'oeˇ g'awˬ mya ni aˬ yaw˰-ahˇ jah laˇ-awˇ , heu lo˰-ehˇ ehˇ-eu meh . " Meˬsiˇya oe ngeh , tsawˇ haˬ heu g'aˬ naˆ maˬ tseˇ zahˬ leˇ paˬ-ehˇ g'eh-eu jeˬ mˇ mehˬ la˰ nya teh˰-a lehˇ duˇ te loˇ . "
43007032	Tsawˇ haˬ aˇ ma˰ k'oeˇ lo˰-ehˇ ja k'oeˬ lu˰ gaˇ Paˬliˬsehˇ deuˬ ya gaˬ-euˬ meh . K'oeˇ miˇ neh , piˇ ma aˬ yui˰ deuˬ hawˇ-eu Paˬliˬsehˇ deuˬ bawˬ dzaˬ-awˇ , Yeˬsuˇ-ahˇ bi nyeh˰-eu g'aˇ duˬ k'ehˇ g'eh-euˬ meh .
43007033	Yeˬsuˇ ehˇ-eu , " Ngaˇ naw ma˰ nehˬ-ehˇ tiˬ k'ehˬ jawˇ g'aˬ naˇ , ngaˬ-ahˇ k'ehˇ g'eh le˰-euˬ g'aˬ jawˇ gaˇ g'o˰ leˇ ma .
43007034	Naw ma˰ ngaˬ-ahˇ poˆ teh˰-a . Ehˇ k'aw˰ , maˬ poˆ mawˇ nya-aˇ . Aˬ jeˬ miˇ neh ehˇ naˇ , ngaˇ jawˇ gaˇ naw ma˰ maˬ laˇ keuˆ nya-a . "
43007035	Yuˇdaˆ tsawˇ haˬ aˬ yui˰ aˬ tsu deuˬ yaw kaˬ heu lo˰-ehˇ ja-eu meh . " Aˬ dui ma˰ aˬ yaw˰-ahˇ maˬ poˆ mawˇ nya paˬ-ehˇ aˬ yaw˰ aˬ gaˇ iˇ-eu lehˇ nga . Heˬlaˬsaˇ tsawˇ haˬ-euˬ meuˬ deuˬ-ahˇ jawˇ-iˇ-euˬ aˬ dui-euˬ tsawˇ jeuˬ jawˇ gaˇ iˇ-awˇ , Heˬlaˬsaˇ tsawˇ haˬ deuˬ-ahˇ mehˬ-iˇ tsoˆ-iˇ-eu lehˇ nga loˇ .
43007036	Aˬ dui ma˰ aˬ yaw˰-ahˇ poˆ k'aw˰ maˬ poˆ mawˇ nya-ehˇ , aˬ yaw˰ jawˇ gaˇ aˬ dui ma˰ maˬ le keuˆ nya-aˇ lehˇ aˬ yaw˰ ehˇ-eu k'oeˇ aˬ jeˬ ehˇ mawˬ-eu nga . "
43007037	Sehˬ g'awˆ-euˬ Bawˬ-iˬ g'eh-eu aˇ saˬ saˬ-eu aˇ nah pyeu˰-eu huiˬ dui dui-eu aˇ nah k'oeˇ nah-ahˇ , Yeˬsuˇ tuˇ-awˇ , teˇ saˇ yaw k'aˆ k'aˆ-ehˇ-ehˇ-eu , " Iˇ cu˰ k'aˇ meh˰-eu tsawˇ haˬ ngaˇ jawˇ gaˇ laˇ-awˇ dawˇ laˇ-awˬ .
43007038	Jaˇli˰ la˰ k'oeˇ ehˇ taˬ-euˬ lo˰-ehˇ , ' Ngaˬ-ahˇ k'aˇ jah-eu tsawˇ haˬ-euˬ nui ma la˰ k'oeˇ deh˰-eu sa˰ laˇ bi˰-eu iˇ cu˰ lawˇ gawˆ yoeˇ doˆ le teh˰-a . " '
43007039	Yeˬsuˇ k'oeˇ lo˰-ehˇ ehˇ-eu-aˬ , aˬ yaw˰-ahˇ k'aˇ jah-eu tsawˇ haˬ deuˬ Yaw sahˇ Miˬyehˇ za gaˇ ehˇ maw˰-eu meh . Aˇ yamˬ k'oeˇ yamˬ-ahˇ keuˆ ni Yaw sahˇ Miˬyehˇ maˬ bi˰ le˰-aˬ siˬ . Aˬ jeˬ miˇ neh ehˇ naˇ , Yeˬsuˇ-ahˇ yaw sheh˰ k'ahˬ sehˇ la˰ k'oeˇ maˬ ciˬ daˆ k'o˰ le˰-aˬ siˬ .
43007040	Yeˬsuˇ k'oeˇ lo˰-ehˇ ehˇ gaˇ ya gaˬ ngeh , tsawˇ haˬ aˇ ma˰ la˰ k'oeˇ tiˬ paˆ na deuˬ ehˇ-eu , " Tsawˇ haˬ teu g'aˬ aˬ diˇ aˬ maˇ Miˬyehˇ g'aˇ duˬ ngehˬ dah-eu tsawˇ haˬ ngaˇ . "
43007041	Yawˬ deuˬ yawˬ ehˇ-eu , " Aˬ yaw˰ Meˬsiˇya ngaˇ . " Ehˇ k'aw˰ , tiˬ deuˬ paˇ ehˇ-eu , " Meˬsiˇya Gaˬliˬlehˇ miˇ k'ahˬ-ahˇ neh maˬ oe-aˇ .
43007042	Meˬsiˇya-aˬ , Daˬbiˇ-euˬ zaˬ deuˬ uˆ deuˬ la˰ k'oeˇ doˆ le-˰ awˇ , Daˬbiˇ-euˬ meuˬ pyeu˰-eu Behˬlehˬhehˬ meuˬ-ahˇ deh˰ le teh˰-a lehˇ , Jaˇli˰ la˰ k'oeˇ ehˇ taˬ-euˬ maˬ ngeuˇ-a loˇ . "
43007043	Tsawˇ haˬ aˇ ma˰ k'oeˇ ma˰ , Yeˬsuˇ gaˇ kawˆ tiˬ g'aˬ tiˬ jeˬ k'oeˇ lo˰-ehˇ noeˬ-eu meh .
43007044	Tiˬ paˆ na deuˬ aˬ yaw˰-ahˇ nyeh˰ maw˰-eu meh . Ehˇ k'aw˰ , a yaw˰-ahˇ tiˬ g'aˬ-iˬ maˬ nyeh˰ nya-a .
43007045	Yehˇ k'oeˇ deuˬ g'o˰ keuˆ leˇ ngeh , piˇ ma aˬ yui˰ deuˬ hawˇ-eu Paˬliˬsehˇ deuˬ ehˇ-eu , " Aˬ jeˬ miˇ neh naw ma˰ aˬ yaw˰-ahˇ maˬ nyeh˰ la˰ teˬ . "
43007046	Yehˇ k'oeˇ deuˬ ehˇ-eu , " Tsawˇ haˬ tiˬ g'aˬ-iˬ tsawˇ haˬ heu g'aˬ lo˰-ehˇ dawˬ ngehˬ-eu maˬ gaˬ haw-aˬ . "
43007047	Paˬliˬsehˇ deuˬ ehˇ-eu , " Naw ma˰ g'eh aˬ yaw˰ neh paˇ bi laˆ jah teˬ loˇ .
43007048	Aˬ yui˰ aˬ tsu deuˬ hawˇ-eu Paˬliˬsehˇ deuˬ la˰ k'oeˇ aˬ yaw˰-ahˇ jah-eu tsawˇ haˬ tiˬ g'aˬ na mawˇ haw teˬ loˇ .
43007049	Haw taˬ-awˬ . Tsawˇ haˬ aˇ ma˰ k'oeˇ ma˰ Moˇseˬ-euˬ Zahˇ dawˬ k'o˰ dawˬ maˬ siˬ nya-eu miˇ neh Miˬyehˇ neh yaˬ k'ehˇ bi yaˬ teh˰-a . "
43007050	Yaw beh Yeˬsuˇ jawˇ gaˇ iˇ-euˬ Niˇgawˇdeˬ lehˇ myahˇ-euˬ k'oeˇ g'aˬ k'aw˰ , Paˬliˬsehˇ k'oeˇ deuˬ la˰ k'oeˇ ahˇ-eu meh .
43007051	Aˬ yaw˰ ehˇ-eu , " Aˬ dui-euˬ Zahˇ dawˬ k'o˰ dawˬ-ahˇ tsaˬ ni ya ehˇ naˇ , tsawˇ haˬ tiˬ g'aˬ-ahˇ , aˬ yaw˰ neh ngehˬ-euˬ dawˬ maˬ ya gaˬ duˬ-ehˇ , aˬ yaw˰ neh mˇ-euˬ gaˇ deuˬ-ahˇ maˬ ya siˬ duˬ k'oeˇ keuˆ ni , aˬ yaw˰-ahˇ yaˇ k'aˬ maˬ daˇ nya-aˇ . "
43007052	Aˬ yaw˰ ma˰ aˬ yaw˰-ahˇ ehˇ-eu , " Nawˇ g'eh Gaˬliˬlehˇ miˇ k'ahˬ-ahˇ neh oe-euˬ tsawˇ haˬ te loˇ . Jaˇli˰-ahˇ gui duˬ haw sheˇ . Miˬyehˇ g'aˇ duˬ ngehˬ dah-eu tsawˇ haˬ tiˬ g'aˬ-iˬ Gaˬliˬlehˇ miˇ k'ahˬ-ahˇ neh maˬ doˆ le haw-euˬ nawˇ ya siˬ duˬ teh˰-a . "
43007053	K'oeˇ lo˰-ehˇ ehˇ g'aˬ ngeh jawˇ , aˬ yaw˰ ma˰ yawˬ g'aˬ na lu˰ g'o˰-iˇ jiˇ-euˬ meh .
43008001	Yeˬsuˇ-aˬ , Saˬloˬ gawˬ jawˬ-ahˇ le-euˬ meh .
43008002	Yawˬ nah yawˬ uˬ shawˬ yaw na˰-ehˇ Uˬ duˬ tahˬ nymˇ nymˇ ma-ahˇ aˬ yaw˰ le-euˬ meh . Tsawˇ haˬ dawˬ tawˆ lu˰ aˬ yaw˰ jawˇ gaˇ uiˬ laˇ-awˇ , aˬ yaw˰ nuiˇ-awˇ aˬ yaw˰ ma˰-ahˇ mehˬ nehˬ tsoˆ nehˬ-euˬ meh .
43008003	Zahˇ dawˬ k'o˰ dawˬ mehˬ-eu saˬ laˬ deuˬ hawˇ-eu Paˬliˬsehˇ deuˬ , aˬ cawˬ nehˬ-ehˇ bahˬ-euˬ zaˬ miˬ zaˬ tiˬ g'aˬ sheuˬ ahˇ la˰-awˇ , dawˬ tawˆ lu˰ mehˬ shi bi yaw˰-euˬ meh .
43008004	Aˬ yaw˰ maˬ Yeˬsuˇ-ahˇ ehˇ-eu , " Saˬ laˬ-oˇ , zaˬ miˬ zaˬ heu g'aˬ aˬ cawˬ nehˬ-ehˇ bahˬ lu˰ gaˇ nyeh˰-euˬ ma .
43008005	Heu lo˰-ehˇ g'eh-eu zaˬ miˬ zaˬ-ahˇ k'aˬ lo neh ya biˬ seh˰ meh lehˇ , aˬ duiˬ-euˬ Zahˇ dawˬ k'o˰ dawˬ la˰ k'oeˇ Moˇseˬ neh ehˇ taˬ-euˬ jaˆ-eu meh . Nawˇ aˬ joˆ-ehˇ ehˇ nmˇ . "
43008006	Aˬ yaw˰ ma˰ Yeˬsuˇ-ahˇ lahˇ ju k'mˇ pa˰-awˇ , yaˇ k'aˬ ja maw˰-eu miˇ neh , k'oeˇ lo˰-ehˇ ehˇ-eu meh . Ehˇ k'aw˰ , Yeˬsuˇ awˆ k'o˰ taˬ-awˇ , la˰ noeˇ neh miˇ tsaˬ-ahˇ kawˆ bo˰ kawˆ bo˰-ehˇ jawˇ-eu meh .
43008007	Aˬ yaw˰ ma˰ k'oeˇ gaˇ yaw˰-awˇ aˬ yaw˰-ahˇ maˬ naˬ leˇ ni naˇ haˬ-eu miˇ neh , aˬ yaw˰ tuˇ laˇ-awˇ , " Naw ma˰ la˰ k'oeˇ iˬ baˇ maˬ mˇ haw-euˬ g'aˬ aˬ yaw˰-ahˇ k'aˬ lo biˬ daw˰ daw˰-awˬ " lehˇ ehˇ nehˬ-euˬ meh .
43008008	K'oeˇ lo˰-ehˇ ehˇ g'aˬ ngeh , aˬ yaw˰ paˇ awˆ k'o˰-awˇ , miˇ tsaˬ-ahˇ kawˆ bo˰ kawˆ bo˰-ehˇ paˇ jawˇ-euˬ meh .
43008009	Dawˬ k'oeˇ dawˬ-ahˇ aˬ yaw˰ ma˰ ya gaˬ ngeh , aˇ k'o˰ k'awˆ dzehˬ-eu deuˬ jeˬ huˬ huˬ-awˇ , tiˬ g'aˬ saˇ-iˬ tiˬ g'aˬ g'o˰ doˆ-iˇ jiˇ-euˬ meh . Yeˬsuˇ tiˬ g'aˬ teh˰-ehˇ k'oeˇ gaˇ jawˇ ya˰-awˇ , zaˬ miˬ zaˬ k'oeˇ g'aˬ k'oeˇ gaˇ yaw˰ lu˰-eu meh .
43008010	Yeˬsuˇ awˆ tuˇ laˇ-awˇ zaˬ miˬ zaˬ k'oeˇ g'aˬ-ahˇ ehˇ-eu , " Aˬ yaw˰ ma˰ aˬ gaˇ iˇ jiˇ taˬ . Nawˬ-ahˇ iˬ baˇ poˆ-eu tsawˇ haˬ k'oeˇ deuˬ tiˬ g'aˬ-iˬ maˬ paˇ jawˇ meh loˇ . "
43008011	Aˬ yaw˰ ehˇ-eu , " Sahˬpaˬ-oˇ , tiˬ g'aˬ-iˬ maˬ paˇ jawˇ meh . " Yeˬsuˇ ehˇ-eu , " Ngaˇ jiˇ nawˬ-ahˇ iˬ baˇ maˬ poˆ . G'o˰-iˇ-awˬ . Ehˇ k'aw˰ , iˬ baˇ taˬ paˇ mˇ de . "
43008012	K'oeˇ naˇ , Paˬliˬsehˇ deuˬ-ahˇ Yeˬsuˇ heu lo˰-ehˇ ehˇ nehˬ-euˬ meh . " Ngaˇ-aˬ , miˇ tsaˬ-euˬ yaw sheh˰ ma . Ngaˬ-euˬ mehˬ nah k'aˇ caw teh-eu tsawˇ haˬ-aˬ , deh˰-eu sa˰ laˇ yaw sheh˰ za-awˇ , yaw zahˇ la˰ k'oeˇ maˬ paˇ cah-aˇ . "
43008013	Paˬliˬsehˇ deuˬ aˬ yaw˰-ahˇ ehˇ-eu , " Nymˬ-mˇ poˆ jawˇ-aˬ , nawˇ yawˬ ha gaˇ kawˆ yawˬ ha saˇ kiˇ kamˬ-eu teh˰ ngaˇ . Nawˬ neh k'aˇ ehˇ-euˬ jeˬ yaw duˬ yaw ciˇ maˬ baw nga . "
43008014	Yeˬsuˇ ehˇ-eu , " Ngaˇ ngaˬ-euˬ gaˇ kawˆ saˇ kiˇ kamˬ-eu nga lehˇ ehˇ k'aw˰ , ngaˬ neh k'aˇ ehˇ-euˬ jeˬ tsaˬ ma dawˇ ma . Ngaˇ aˬ gaˇ neh oe-awˇ aˬ gaˇ iˇ lu˰-eu ngaˇ siˬ nya ma . Naw ma˰-aˬ , ngaˇ aˬ gaˇ neh oe-awˇ aˬ gaˇ iˇ lu˰-eu maˬ siˬ nya-a .
43008015	Naw ma˰ shiˬ shaˬ jiˇ nui noeˬ-ahˇ g'oe-awˇ aˬ cawˬ-ahˇ yaw lehˬ poˆ-eu meh . Ngaˇ-aˬ , aˬ cawˬ-ahˇ yaw lehˬ maˬ poˆ .
43008016	Ehˇ law hawˇ k'aw˰ , ngaˇ aˬ cawˬ-ahˇ yaw lehˬ nga lehˇ daˇ naˇ , ngaˬ neh daˇ-euˬ k'oeˇ tsaˬ ma . Aˬ jeˬ miˇ neh ehˇ naˇ , ngaˇ tiˬ g'aˬ teh˰-ehˇ k'oeˇ lo˰-ehˇ daˇ-eu maˬ ngeuˇ . Ngaˬ-ahˇ k'ehˇ g'eh le˰-euˬ Aˬda ngaˬ nehˬ-ehˇ jawˇ ma .
43008017	Tsawˇ haˬ nyiˬ g'aˬ tiˬ jeˬ teh˰-ehˇ saˇ kiˇ kamˬ naˇ , saˇ kiˇ kamˬ-euˬ k'oeˇ tsaˬ meh lehˇ , naw ma˰-euˬ Zahˇ dawˬ k'o˰ dawˬ la˰ k'oeˇ ehˇ taˬ-euˬ meh .
43008018	Ngaˬ-euˬ gaˇ kawˆ ngaˇ saˇ kiˇ kamˬ-eu ma . Ngaˬ-ahˇ k'ehˇ g'eh le˰-euˬ g'aˬ pyeu˰-eu Aˬda k'aw˰ , ngaˬ-euˬ g'aˇ duˬ saˇ kiˇ kamˬ-eu meh . "
43008019	Aˬ yaw˰ ma˰ ehˇ-eu , " Nawˬ da aˬ gaˇ jawˇ ta . " Yeˬsuˇ ehˇ-eu , " Ngaˬ-ahˇ maˬ ehˇ , ngaˬ Da-ahˇ maˬ ehˇ , naw ma˰ maˬ siˬ nya-a . Naw ma˰ ngaˬ-ahˇ siˬ nya law nmˇ-aˬ , ngaˬ Da-ahˇ k'aw˰ siˬ nya teh˰-a . "
43008020	Yeˬsuˇ-aˬ , Uˬ duˬ tahˬ nymˇ nymˇ ma la˰ k'oeˇ jaˆ-eu pyuˇ daˬ bahˬ keuˆ deuˬ ba˰ taˬ-euˬ lawˆ-ahˇ jawˇ-awˇ , gaˇ kawˆ k'oeˇ deuˬ mehˬ nehˬ tsoˆ nehˬ-euˬ meh . Ehˇ k'aw˰ , tsawˇ haˬ tiˬ g'aˬ-iˬ aˬ yaw˰-ahˇ maˬ nyeh˰-a . Aˬ jeˬ miˇ neh ehˇ naˇ , aˬ yaw˰-euˬ aˇ yamˬ maˬ keuˆ laˇ-euˬ miˇ neh meh .
43008021	Yeˬsuˇ aˬ yaw˰ ma˰-ahˇ heu lo˰-ehˇ ehˇ nehˬ-euˬ meh . " Ngaˇ le ma . Naw ma˰ ngaˬ-ahˇ poˆ teh˰-a . Ehˇ k'aw˰ , naw ma˰-euˬ iˬ baˇ la˰ k'oeˇ naw ma˰ ya shiˇ teh˰-a . ngaˇ le-eu jawˇ duˬ-ahˇ naw ma˰ maˬ le nya-a . "
43008022	K'oeˇ ngeh , Yuˇdaˆ tsawˇ haˬ aˬ yui˰ aˬ tsu deuˬ ehˇ-eu , " Aˬ yaw˰ le-eu jawˇ duˬ-ahˇ aˬ dui maˬ le nya-aˇ lehˇ ehˇ-eu teu , aˬ yaw˰ yawˬ haˇ yawˬ ha seh˰ ma lehˇ ehˇ maw˰ law hawˇ maˬ siˬ . "
43008023	Yeˬsuˇ ehˇ-eu , " Naw ma˰-aˬ , la˰ oˆ miˇ tsaˬ zaˬ meh . Ngaˇ-aˬ , mˬ taˆ-euˬ tsawˇ haˬ ma . Naw ma˰-aˬ miˇ tsaˬ heu-ahˇ ta˰-eu tsawˇ haˬ meh . Ngaˇ-aˬ , miˇ tsaˬ heu-ahˇ maˬ ta˰ .
43008024	K'oeˇ miˇ neh , naw ma˰-euˬ iˬ baˇ la˰ k'oeˇ naw ma˰ ya shiˇ meh lehˇ ngaˇ ehˇ-eu ma . ' Ngaˇ ehˇ lu˰-eu k'oeˇ g'aˬ ngaˇ meh ' lehˇ naw ma˰ maˬ jah naˇ , naw ma˰ yawˬ ha-euˬ iˬ baˇ la˰ k'oeˇ ya shiˇ teh˰-a . "
43008025	Aˬ yaw˰ ma˰ ehˇ-eu , " Nawˇ aˬ suˇ g'aˬ te . " Yeˬsuˇ ehˇ-eu , " Aˇ dahˬ beh ngeh neh naw ma˰-ahˇ ngaˇ ehˇ nehˬ g'aˬ-euˬ ma .
43008026	Ngaˇ naw ma˰ gaˇ kawˆ ehˇ paˬ-ehˇ g'awˬ mya ni jaˆ ma . Naw ma˰-ahˇ dehˬ paˬ-ehˇ g'awˬ mya ni jaˆ ma . Ngaˬ-ahˇ k'ehˇ g'eh le˰-euˬ g'aˬ-aˬ , yaw tsaˬ yaw dawˇ meh . Aˬ yaw˰ neh k'aˇ ehˇ nehˬ la˰-euˬ jeˬ teh˰-ehˇ miˇ tsaˬ zaˬ deuˬ-ahˇ ngaˇ ehˇ nehˬ-eu ma . "
43008027	Yeˬsuˇ aˬ yaw˰ ma˰-ahˇ Aˬda gaˇ kawˆ ja mehˬ lu˰-eu meh lehˇ aˬ yaw˰ ma˰ maˬ g'oˆ siˬ nya-a .
43008028	K'oeˇ miˇ neh , aˬ yaw˰ ma˰ahˇ aˬ yaw˰ ehˇ nehˬ-eu , " Tsawˇ haˬ-euˬ Zaˬmaˇ-ahˇ la˰ ya˰ k'oeˇ taˆ ta˰ teh˰-awˇ ka tuˇ ngeh nah , " Ngaˇ ehˇ lu˰-eu k'oeˇ g'aˬ ngaˇ law hawˇ ngaˇ leh naw ma˰ siˬ nya laˇ teh˰-a . K'oeˇ ngeh jawˇ , ngaˇ ngaˬ-euˬ nui noeˬ tiˬ jeˬ-iˬ maˬ mˇ ni , Aˬda neh k'aˇ bi ngehˬ k'aˇ bi tmˇ-euˬ jeˬ teh˰-ehˇ ngaˇ ngehˬ-eu tmˇ-eu ngaˇ lehˇ , naw ma˰ ya siˬ duˬ teh˰-a .
43008029	Ngaˬ-ahˇ k'ehˇ g'eh le˰-euˬ g'aˬ ngaˬ nehˬ-ehˇ jawˇ ma . Aˬ yaw˰ ngaˬ-ahˇ maˬ byehˇ dzeh nehˬ la˰-a . A jeˬ miˇ neh ehˇ naˇ , aˬ myah lu˰ aˬ yaw˰ nui ma tsaˬ-eu jeˬ teh˰-ehˇ ngaˇ mˇ-eu ma . "
43008030	Yeˬsuˇ k'oeˇ lo˰-ehˇ ehˇ gaˇ ya gaˬ-euˬ tsawˇ haˬ g'awˬ mya ni aˬ yaw˰-ahˇ jah laˇ-euˬ meh .
43008031	K'oeˇ naˇ , Yeˬsuˇ-ahˇ jah-eu tsawˇ haˬ deuˬ-ahˇ Yeˬsuˇ heu lo˰-ehˇ ehˇ nehˬ-euˬ meh . " Naw ma˰ ngaˬ neh mehˬ nehˬ tsoˆ nehˬ-euˬ dawˬ deuˬ-ahˇ naˇ haˬ geu˰ naˇ , maˇ maˇ ni ngaˬ-euˬ zaˬ lahˇ ma .
43008032	Yaw tsaˬ yaw dawˇ jeˬ-ahˇ naw ma˰ siˬ nya laˇ-awˇ , yaw tsaˬ yaw dawˇ jeˬ naw ma˰-ahˇ bi buˬ-iˇ teh˰-a . "
43008033	Aˬ yaw˰ ma˰ ehˇ-eu , " Nga ma˰ Aˬbyaˬhaˬ-euˬ zaˬ deuˬ uˆ deuˬ ma . Aˬ cawˬ-euˬ zaˬ k'aˆ k'aw˰ tiˬ jawˇ-iˬ maˬ geu˰ haw-aˬ . ' Naw ma˰ ya buˬ-iˇ teh˰-a ' lehˇ nawˇ ehˇ-eu teu , aˬ jeˬ ehˇ maw˰ te . "
43008034	Yeˬsuˇ ehˇ-eu , " Ngaˇ naw ma˰-ahˇ maˇ jawˆ ni ehˇ nehˬ nyaˇ . Iˬ baˇ k'aˇ mˇ-eu tsawˇ haˬ-aˬ , iˬ baˇ-euˬ zaˬ k'aˆ meh .
43008035	Zaˬ k'aˆ-aˬ , nymˇ sahˇ deuˬ nehˬ-ehˇ aˬ myah lu˰ jawˇ-eu maˬ ngeuˇ-a . Ehˇ k'aw˰ , aˬ li-aˬ , nymˇ sahˇ deuˬ nehˬ-ehˇ aˬ myah lu˰ jawˇ-eu meh .
43008036	Zaˬ maˇ neh naw ma˰-ahˇ bi buˬ-iˇ la˰ naˇ , naw ma˰ aˬ diˇ buˬ-iˇ-euˬ teh˰-a .
43008037	Naw ma˰-aˬ , Aˬbyaˬhaˬ-euˬ zaˬ deuˬ uˆ deuˬ meh lehˇ ngaˇ siˬ nya ma . Ehˇ k'aw˰ , naw ma˰ ngaˬ-ahˇ seh˰-eu lehˇ leh jeh-eu meh . Aˬ jeˬ miˇ neh ehˇ naˇ , ngaˬ neh mehˬ nehˬ tsoˆ nehˬ-euˬ jeˬ-ahˇ naw ma˰ maˬ ha geu˰-a .
43008038	Ngaˬ Da neh bi mawˇ la˰-euˬ jeˬ-ahˇ ngaˇ ja-eu ma . Ehˇ k'aw˰ , naw ma˰-aˬ , naw ma˰-euˬ aˬ da deuˬ neh ehˇ mehˬ nehˬ-euˬ jeˬ mˇ-eu meh . "
43008039	Aˬ yaw˰ ma˰ Yeˬsuˇ-ahˇ ehˇ-eu , " Nga ma˰-euˬ aˬ da-aˬ , Aˬbyaˬhaˬ ma . " Yeˬsuˇ ehˇ-eu , " Naw ma˰ maˇ maˇ ni Aˬbyaˬhaˬ-euˬ zaˬ ma lehˇ ngeuˇ naˇ , aˬ yaw˰ neh mˇ-euˬ jeˬ naw ma˰ mˇ teh˰-a .
43008040	Ngaˬ neh k'aˇ mˇ-euˬ-aˬ , Miˬyehˇ neh bi ehˇ-euˬ yaw tsaˬ yaw dawˇ jeˬ naw ma˰-ahˇ ehˇ nehˬ-euˬ teh˰ ma . Ehˇ k'aw˰ , naw ma˰ ngaˬ-ahˇ seh˰-eu lehˇ leh jeh-eu meh . Aˬbyaˬhaˬ-aˬ , teu lo˰-ehˇ g'eh-eu jeˬ maˬ mˇ-aˬ .
43008041	Naw ma˰-aˬ , naw ma˰-euˬ aˬ da mˇ-euˬ lo˰-ehˇ mˇ-eu meh . Aˬ yaw˰ ma˰ ehˇ-eu , " Nga ma˰-euˬ aˬ da-aˬ , Miˬyehˇ tiˬ g'aˬ teh˰ ma . Nga ma˰ maˇ maˇ ni aˬ yaw˰-euˬ zaˬ ma . Jawˇ zaˇ shaˬ leˇ-awˇ deh˰ le-euˬ zaˬ deuˬ maˬ ngeuˇ . "
43008042	Yeˬsuˇ ehˇ-eu , " Miˬyehˇ-aˬ , maˇ maˇ ni naw ma˰-euˬ Aˬ da ma lehˇ ngeuˇ naˇ , naw ma˰ ngaˬ-ahˇ gaˬ teh˰-a . Miˬyehˇ jawˇ gaˇ neh ngaˇ oe taˬ-euˬ ma . Ngaˬ-euˬ nui noeˬ oe-euˬ maˬ ngeuˇ . Aˬ yaw˰ neh k'ehˇ g'eh le˰-euˬ meh .
43008043	Ngaˇ ehˇ gaˇ aˬ jeˬ miˇ neh naw ma˰ maˬ g'oˆ shaw nya ta lehˇ naw ma˰ siˬ nya ma loˇ . Ngaˬ-euˬ dawˬ-ahˇ naw ma˰ maˬ naˇ haˬ nahˇ-eu miˇ neh meh .
43008044	Naw ma˰-aˬ , naw ma˰-euˬ aˬ da nehˬ sahˬ paˬ-euˬ zaˬ deuˬ pyeu˰-awˇ , naw ma˰-euˬ aˬ da-euˬ nui k'ahˇ mehˬ nah caw teh maw˰-eu meh . Aˬ yaw˰-aˬ , aˇ dahˬ beh ngeh neh aˬ cawˬ-ahˇ seh˰-euˬ g'aˬ pyeu˰-awˇ , yaw tsaˬ yaw dawˇ paw tiˬ paw˰-iˬ maˬ pyawˬ-a . Aˬ jeˬ miˇ neh ehˇnaˇ , aˬ yaw˰ la˰ k'oeˇ yaw tsawˬ yaw dawˇ jeˬ maˬ ahˇ-a . Aˬ yaw˰ jaˬ myaw˰ myaw˰-eu k'oeˇ-aˬ , k'oeˇ lo˰-ehˇ mˇ-eu lehˇ seu le-euˬ miˇ neh meh . Aˬ jeˬ miˇ neh ehˇ naˇ , aˬ yaw˰-aˬ , jaˬ myaw˰ myaw˰-eu deuˬ dawˬ tawˆ lu˰-euˬ aˬ da yaw dzahˇ g'aˬ meh .
43008045	Ehˇ k'aw˰ , ngaˇ-aˬ , yaw tsaˬ yaw dawˇ jeˬ ngehˬ-eu ma . K'oeˇ miˇ neh , naw ma˰ ngaˬ-ahˇ maˬ jah-eu meh .
43008046	Naw ma˰ ngaˬ-euˬ iˬ baˇ toeˬ ceh nya-eu aˬ suˇ g'aˬ jawˇ te . Ngaˇ yaw tsaˬ yaw dawˇ jeˬ ngehˬ-eu ngeuˇ naˇ k'aw˰ , aˬ jeˬ miˇ neh naw ma˰ ngaˬ-ahˇ maˬ jah te .
43008047	Miˬyehˇ jawˇ gaˇ neh oe-euˬ tsawˇ haˬ-aˬ , Miˬyehˇ-euˬ ehˇ dawˬ naˇ haˬ teh˰-a . Ehˇ k'aw˰ , naw ma˰-aˬ , Miˬyehˇ jawˇ gaˇ neh oe-euˬ maˬ ngeuˇ-a . K'oeˇ miˇ neh , Miˬyehˇ-euˬ ehˇ dawˬ naw ma˰ maˬ naˇ haˬ maw˰-a . "
43008048	Aˬ yaw˰ ma˰ Yeˬsuˇ-ahˇ ehˇ-eu , " Nawˇ-aˬ , Saˬmaˬliˆ tsawˇ haˬ pyeu˰-awˇ , nawˬ-euˬ la˰ k'oeˇ neh˰ uˇ ngaˇ lehˇ nga ma˰ ehˇ-eu maˬ tsaˬ nya loˇ . "
43008049	Yeˬsuˇ ehˇ-eu , " Ngaˇ neh˰ maˬ uˇ . Ngaˇ ngaˬ Da-ahˇ taˬ huiˬ lu˰ ma . Ehˇ k'aw˰ , naw ma˰ ngaˬ-ahˇ maˬ taˬ huiˬ-a .
43008050	Ngaˇ-aˬ , aˬ cawˬ neh bi taˬ huiˬ bi taˬ mahˇ-eu jeˬ-ahˇ poˆ lu˰-eu maˬ ngeuˇ . Ehˇ k'aw˰ , ngaˬ-ahˇ aˬ cawˬ bi taˬ huiˬ-eu jeˬ-ahˇ poˆ-awˇ , ngaˇ jawˇ paw pyawˬ-awˇ daˇ tsehˆ-eu tiˬ g'aˬ jawˇ meh .
43008051	Ngaˇ naw ma˰-ahˇ maˇ jawˆ ni ehˇ nehˬ nyaˇ . Ngaˬ neh mehˬ nehˬ tsoˆ nehˬ-euˬ gaˇ k'aˇ naˇ haˬ-eu tsawˇ haˬ-aˬ , tiˬ jawˇ-iˬ maˬ shiˇ-aˇ . "
43008052	Aˬ yaw˰ ma˰ aˬ yaw˰-ahˇ ehˇ-eu , " Nymˬ-mˇ poˆ jawˇ-aˬ , nawˇ neh˰ uˇ-eu nga ma˰-ahˇ siˬ duˬ laˇ ngaˇ . Aˬbyaˬhaˬ g'eh shiˇ-euˬ meh . Miˬyehˇ g'aˇ duˬ ngehˬ dah-eu deuˬ g'eh shiˇ jiˇ-euˬ meh . Ehˇ k'aw˰ , nawˬ neh mehˬ nehˬ tsoˆ nehˬ-euˬ gaˇ k'aˇ naˇ haˬ geu˰-eu tsawˇ haˬ maˬ shiˇ-aˇ lehˇ nawˇ ehˇ-eu nga laˬ .
43008053	Aˬ dui-euˬ aˬ da Aˬbyaˬhaˬ shiˇ-euˬ meh . Nawˇ Aˬbyaˬhaˬ naˆ maˬ tseˇ huiˬ dzehˬ ma lehˇ ehˇ maw˰ te loˇ . Miˬyehˇ g'aˇ duˬ ngehˬ dah-eu deuˬ g'eh shiˇ-euˬ meh . Nawˇ aˬ suˇ g'aˬ te lehˇ ehˇ-eu g'eh te . "
43008054	Yeˬsuˇ ehˇ-eu , " Ngaˇ yawˬ haˇ yawˬ ha taˬ huiˬ naˇ , ngaˬ neh taˬ huiˬ-euˬ k'oeˇ maˬ poeˬ maˬ lawˬ-aˇ . Ngaˬ-ahˇ taˬ huiˬ-eu g'aˬ-aˬ , ngaˬ Da meh . Naw ma˰-euˬ Miˬyehˇ ma lehˇ naw ma˰ ehˇ-eu k'oeˇ g'aˬ meh .
43008055	Naw ma˰ aˬ yaw˰-ahˇ maˬ siˬ nya-a . Ehˇ k'aw˰ , ngaˇ aˬ yaw˰-ahˇ siˬ nya ma . Aˬ yaw˰-ahˇ maˬ siˬ nya nya lehˇ ngaˇ ehˇ naˇ , ngaˇ k'aw˰ naw ma˰ lo˰-ehˇ jaˬ myaw˰ myaw˰-eu tsawˇ haˬ-ahˇ duˇ teh˰-a . Ngaˇ aˬ yaw˰-ahˇ a diˇ siˬ nya-awˇ , aˬ yaw˰-euˬ dawˬ-ahˇ naˇ haˬ geu˰ lu˰-eu ma .
43008056	Ngaˇ oe-eu aˇ nah-ahˇ ya mawˇ teh˰-a lehˇ noeˬ-awˇ , naw ma˰-euˬ aˬ da Aˬbyaˬhaˬ laˬ k'aˬ cehˇ-euˬ meh . Aˬ yaw˰ aˬ diˇ ya mawˇ-awˇ laˬ k'aˬ ya cehˇ-euˬ meh . "
43008057	Aˬ yaw˰ ma˰ aˬ yaw˰-ahˇ ehˇ-eu , " Nawˇ ngaˬ tseˇ k'o˰ k'aw˰ maˬ byah laˇ-euˬ gaˇ , aˬ joˆ-ehˇ jahˇ-awˇ Aˬbyaˬhaˬ-ahˇ mawˇ haw teˬ . "
43008058	Yeˬsuˇ ehˇ-eu , " Ngaˇ naw ma˰-ahˇ maˇ jawˆ ni ehˇ nehˬ nyaˇ . Aˬbyaˬhaˬ maˬ deh˰ le mi naˆ-ehˇ ngaˇ jawˇ-euˬ ma . "
43008059	K'oeˇ ngeh , aˬ yaw˰ ma˰ k'aˬ lo g'oˆ-awˇ Yeˬsuˇ-ahˇ biˬ-eu lehˇ g'eh-eu meh . Ehˇ k'aw˰ , Yeˬsuˇ-aˬ , aˬ yaw˰-euˬ g'awˇ mawˇ maˬ bi mawˇ ni Uˬ duˬ tahˬ nymˇ nymˇ ma la˰ k'oeˇ neh iˇ doˆ-euˬ meh .
43009001	Yeˬsuˇ iˇ lu˰ ngeh , deh˰ le ngeh neh myaˆ beh˰ beh˰-eu tsawˇ haˬ tiˬ g'aˬ-ahˇ ya mawˇ-euˬ meh .
43009002	Aˬ yaw˰-euˬ zaˬ lahˇ deuˬ aˬ yaw˰-ahˇ ehˇ-eu , " Saˬ laˬ-oˇ , aˬ yaw˰ deh˰ le ngeh neh myaˆ beh˰ beh˰-eu teu aˬ suˇ g'aˬ-euˬ iˬ baˇ baˬ da neh g'eh ta . Aˬ yaw˰-euˬ iˬ baˇ baˬ da neh nga loˇ . Aˬ da aˬ ma-euˬ iˬ baˇ baˬ da neh nga loˇ . "
43009003	Yeˬ suˇ ehˇ-eu , " Aˬ yaw˰ myaˆ beh˰ beh˰-eu k'oeˇ-aˬ , aˬ yaw˰-euˬ iˬ baˇ baˬ da neh maˬ ngeuˇ-a . Aˬ da aˬ ma euˬ iˬ baˇ baˬ da neh k'aw˰ maˬ ngeuˇ-a . Miˬyehˇ teh˰-ehˇ mˇ nya-eu zahˬ leˇ paˬ-ehˇ g'eh-eu jeˬ-ahˇ aˬ cawˬ ya mawˇ ni aˬ yaw˰ myaˆ beh˰ beh˰-eu jeˬ pyeu˰-eu meh .
43009004	Uˬ ci˰ maˬ ci˰ le k'oeˇ keuˆ ni , ngaˬ-ahˇ k'ehˇ g'eh le˰-euˬ g'aˬ-euˬ gaˇ-ahˇ aˬ dui ya mˇ meh . Tsawˇ haˬ tiˬ g'aˬ-iˬ gaˇ maˬ mˇ nya-eu uˬ ci˰ aˇ yamˬ keuˆ le lu˰ meh .
43009005	Ngaˇ miˇ tsaˬ k'oeˇ taˆ k'aˇ jawˇ k'oeˇ keuˆ ni , miˇ tsaˬ-euˬ yaw sheh˰ pyeu˰-eu ma . "
43009006	Yeˬsuˇ k'oeˇ lo˰-ehˇ ehˇ g'aˬ-awˇ , miˇ tsaˬ-ahˇ duˬ k'aˬ k'a shehˬ-awˇ shaˬ jehˆ laˆ pyeu˰-euˬ meh . K'oeˇ naˇ , tsawˇ haˬ k'oeˇ g'aˬ-euˬ myaˆ nuiˆ-ahˇ leh˰ nehˬ-awˇ ,
43009007	" Siˇlamˬ lah-ahˇ myaˆ du˰ pu˰ shawˇ-iˇ-awˬ " lehˇ ehˇ nehˬ-euˬ meh . ( Siˇlamˬ lehˇ ehˇ-eu dawˬ tsui˰-aˬ , ' K'ehˇ g'eh-euˬ ' lehˇ ehˇ maw˰-eu meh . ) K'oeˇ ngeh , tsawˇ haˬ k'oeˇ g'aˬ myaˆ du˰ pu˰ shawˇ-iˇ-awˇ , myaˆ nuiˆ mawˇ laˇ-awˇ g'o˰ laˇ-euˬ meh .
43009008	Aˬ yaw˰-ahˇ nymˇ kaˬ ta˰-eu deuˬ hawˇ-eu , yaw beh aˬ yaw˰ hawˬ shaˇ shaˇ dzaˬ ngeh mawˇ-euˬ tsawˇ haˬ deuˬ , " Tsawˇ haˬ heu g'aˬ nuiˇ nuiˇ-ehˇ hawˬ shaˇ shaˇ dzaˬ-euˬ k'oeˇ g'aˬ maˬ ngeuˇ nga loˇ " lehˇ ehˇ-eu meh .
43009009	Tiˬ paˆ na deuˬ-aˬ , " Ngeuˇ ngaˇ " lehˇ ehˇ-eu meh . Ehˇ k'aw˰ , tiˬ paˆ na deuˬ-aˬ , " Maˬ ngeuˇ nga . Aˬ yaw˰-ahˇ duˇ leˇ-eu yawˬ g'aˬ yawˬ nga " lehˇ ehˇ-eu meh . K'oeˇ ngeh , tsawˇ haˬ k'oeˇ g'aˬ aˬ yaw˰ ma˰-ahˇ , " Hawˬ shaˇ shaˇ dzaˬ-euˬ k'oeˇ g'aˬ ngaˇ ma " lehˇ ehˇ duˬ nehˬ-euˬ meh .
43009010	Aˬ yaw˰ ma˰ aˬ yaw˰-ahˇ ehˇ-eu , " Nawˇ aˬ joˆ-ehˇ jahˇ-awˇ myaˆ nuiˆ paˇ mawˇ laˇ teˬ . "
43009011	Aˬ yaw˰ ehˇ-eu , " Yeˬsuˇ lehˇ myahˇ-euˬ g'aˬ neh shaˬ jehˆ ui cuiˆ jahˇ-awˇ , ngaˬ-euˬ myaˆ nuiˆ-ahˇ leh˰ nehˬ la˰-awˇ , ' Siˇlamˬ lah-ahˇ myaˆ du˰ pu˰ shawˇ-iˇ-awˬ ' lehˇ ehˇ nehˬ la˰-euˬ meh . Ngaˇ iˇ-awˇ myaˆ du˰ pu˰-euˬ nehˬ-ehˇ , tiˬ poˆ teh˰-ehˇ myaˆ nuiˆ mawˇ laˇ-euˬ miˇ-a . "
43009012	Aˬ yaw˰ ma˰ aˬ yaw˰-ahˇ " Aˬ yaw˰ aˬ gaˇ jawˇ ta " lehˇ naˇ haˬ ngeh , " Ngaˇ maˬ siˬ " lehˇ aˬ yaw˰ ehˇ k'o˰ nehˬ-euˬ meh .
43009013	K'oeˇ naˇ , yaw beh myaˆ beh˰ beh˰-euˬ tsawˇ haˬ k'oeˇ g'aˬ-ahˇ , Paˬliˬsehˇ deuˬ jawˇ gaˇ aˬ yaw˰ ma˰ sheuˬ g'eh-euˬ meh .
43009014	Yeˬsuˇ neh shaˬ jehˆ jahˇ-awˇ aˬ yaw˰-euˬ myaˆ nuiˆ mawˇ laˇ nya ni laˆ taˬ nehˬ-euˬ aˇ nah k'oeˇ nah-aˬ , Jawˇ nah pyeu˰-eu meh .
43009015	Aˬ joˆ-ehˇ jahˇ-awˇ myaˆ nuiˆ mawˇ laˇ-euˬ gaˇ kawˆ , tsawˇ haˬ k'oeˇ g'aˬ-ahˇ Paˬliˬsehˇ deuˬ paˇ naˇ haˬ-euˬ meh . Aˬ yaw˰ ehˇ-eu , " Aˬ yaw˰ ngaˬ-euˬ myaˆ nuiˆ-ahˇ shaˬ jehˆ leh˰ nehˬ la˰-awˇ , ngaˇ myaˆ du˰ pu˰ shawˇ-iˇ ngeh , myaˆ nuiˆ mawˇ laˇ-euˬ ma . "
43009016	Paˬliˬsehˇ tsawˇ haˬ tiˬ paˆ na deuˬ ehˇ-eu , " Myaˆ nuiˆ mawˇ laˇ ni jahˇ nehˬ-euˬ k'oeˇ g'aˬ Miˬyehˇ jawˇ gaˇ neh oe-euˬ tsawˇ haˬ maˬ ngeuˇ lu˰-a . Aˬ jeˬ miˇ neh ehˇ naˇ , Jawˇ nah-ahˇ ya lah ya daw-eu zahˇ sahˇ k'o˰-ahˇ maˬ caw teh ni , maˬ mˇ k'mˬ-eu jeˬ aˬ yaw˰ mˇ-euˬ nga . " Ehˇ k'aw˰ , tiˬ paˆ na deuˬ ehˇ-eu , " Iˬ baˇ zaˬ tiˬ g'aˬ heu naˆ naˆ-ehˇ zahˬ lehˇ paˬ-ehˇ g'eh-eu jeˬ aˬ joˆ-ehˇ mˇ nya ta . " Aˬ yaw˰ ma˰ k'oeˇ lo˰-ehˇ tiˬ g'aˬ tiˬ jeˬ noeˬ-eu meh .
43009017	K'oeˇ naˇ , Paˬliˬsehˇ k'oeˇ deuˬ tsawˇ haˬ k'oeˇ g'aˬ-ahˇ heu lo˰-ehˇ paˇ naˇ haˬ-euˬ meh . " Nawˬ-euˬ myaˆ nuiˆ mawˇ laˇ ni aˬ yaw˰ neh jahˇ nehˬ la˰-euˬ meh lehˇ nawˇ ehˇ-eu-aˬ , aˬ yaw˰-ahˇ nawˇ aˬ joˆ-ehˇ noeˬ-eu nya . " Tsawˇ haˬ k'oeˇ g'aˬ ehˇ-eu , " Aˬ yaw˰-aˬ , Miˬyehˇ g'aˇ duˬ ngehˬ dah-eu tsawˇ haˬ meh . "
43009018	Yuˇdaˆ tsawˇ haˬ aˬ yui˰ aˬ tsu deuˬ-aˬ , tsawˇhaˬ k'oeˇ g'aˬ-euˬ aˬ da aˬ ma-ahˇ kuˇ-awˇ maˬ naˇ haˬ duˬ k'oeˇ keuˆ ni , yaw beh aˬ yaw˰ myaˆ beh˰ beh˰-awˇ nymˬ-mˇ mawˇ laˇ-euˬ meh lehˇ ehˇ gaˇ maˬ jah-a .
43009019	Aˬ yaw˰ ma˰ aˬ yaw˰ nya˰-ahˇ naˇ haˬ-eu , " Aˬ yaw˰ naw nya˰-euˬ zaˬ ngeuˇ ma loˇ . Aˬ yaw˰ deh˰ le ngeh neh myaˆ beh˰ beh˰-eu meh lehˇ naw nya˰ ehˇ-eu meh . Toˆ-ehˇ ngeuˇ naˇ , nymˬ-mˇ aˬ yaw˰ aˬ joˆ-ehˇ myaˆ nuiˆ paˇ mawˇ laˇ nya taˬ . "
43009020	Aˬ yaw˰-euˬ aˬ da aˬ ma ehˇ-eu , " Nga nya˰-euˬ zaˬ ma . Deh˰ le ngeh neh myaˆ beh˰ meh lehˇ nga nya˰ siˬ duˬ-eu ma .
43009021	Ehˇ k'aw˰ , nymˬ-mˇ aˬ yaw˰ aˬ joˆ-ehˇ jahˇ-awˇ myaˆ nuiˆ paˇ mawˇ laˇ-euˬ gaˇ kawˆ hawˇ-eu , aˬ suˇ g'aˬ neh myaˆ nuiˆ laˆ dahˇ nehˬ-euˬ gaˇ kawˆ nga nya˰ maˬ siˬ nya nya . Aˬ yaw˰-ahˇ naˇ haˬ-awˬ . Aˬ yaw˰ huiˬ laˇ-euˬ meh . Aˬ yawˇ yaw˰ ja mehˬ nehˬ la˰ nya teh˰-a . "
43009022	Aˬ da aˬ ma k'oeˇ nyiˬ g'aˬ Yuˇdaˆ tsawˇ haˬ aˬ yui˰ aˬ tsu deuˬ-ahˇ guˆ-eu miˇ neh k'oeˇ lo˰-ehˇ ehˇ-eu meh . Aˬ jeˬ miˇ neh ehˇ naˇ , Yeˬsuˇ-ahˇ Meˬsiˇya meh lehˇ k'aˇ jah-eu tsawˇ haˬ deuˬ-ahˇ , Yuˇdaˆ tsawˇ haˬ-euˬ uˬ duˬ tahˬ nymˇ-ahˇ maˬ bi ta˰ ni teh dzeh-eu g'aˇ duˬ , Yuˇdaˆ tsawˇ haˬ aˬ yui˰ aˬ tsu deuˬ neh bawˬ tsehˆ taˬ-euˬ meh .
43009023	K'oeˇ miˇ neh , " Aˬ yaw˰ huiˬ laˇ-euˬ meh . Aˬ yaw˰-ahˇ naˇ haˬ-awˬ " lehˇ , aˬ yaw˰ nya˰ ehˇ-eu meh .
43009024	Deh˰ le ngeh neh myaˆ beh˰ beh˰-euˬ tsawˇ haˬ k'oeˇ g'aˬ-ahˇ aˬ yaw˰ ma˰ tiˬ poˆ paˇ kuˇ-awˇ ehˇ nehˬ-eu , " Nawˇ dawˇ coe ni ehˇ ma lehˇ Miˬyehˇ mehˬ shi kamˬ-awˬ . Nawˬ-ahˇ myaˆ nuiˆ mawˇ laˇ ni jahˇ nehˬ-euˬ k'oeˇ g'aˬ iˬ baˇ zaˬ meh lehˇ nga ma˰ siˬ nya ma . "
43009025	Tsawˇ haˬ k'oeˇ g'aˬ ehˇ-eu , " Aˬ yaw˰ iˬ baˇ zaˬ ngeuˇ-eu maˬ ngeuˇ-eu k'oeˇ law nmˇ-aˬ ngaˇ maˬ siˬ . Ngaˇ siˬ nya-eu-aˬ , yaw beh ngaˇ myaˆ beh˰ beh˰-euˬ k'aw˰ , nymˬ-mˇ myaˆ nuiˆ mawˇ laˇ-euˬ heu tiˬ hmˬ teh˰ ma . "
43009026	Aˬ yaw˰ ma˰ ehˇ-eu , " Aˬ yaw˰ nawˬ-ahˇ aˬ jeˬ jahˇ nehˬ la˰ taˬ . Nawˇ myaˆ beh˰ beh˰-eu mawˇ nya laˇ ni aˬ joˆ-ehˇ laˆ taˬ nehˬ la˰ taˬ . "
43009027	Tsawˇ haˬ k'oeˇ g'aˬ ehˇ-eu , " Ngaˇ naw ma˰-ahˇ ehˇ nehˬ g'a-euˬ ma tawˇ . Aˬ jeˬ miˇ neh paˇ gaˬ poˆ maw˰-eu nya . Naw ma˰ jiˇ aˬ yaw˰-euˬ zaˬ lahˇ geu˰ maw˰-eu nya loˇ . "
43009028	K'oeˇ ngeh , aˬ yaw˰ ma˰ aˬ yaw˰-ahˇ yaˬ k'ehˇ yaˬ-awˇ ehˇ-eu , " Nawˇ-aˬ , tsawˇ haˬ k'oeˇ g'aˬ-euˬ zaˬ lahˇ ngaˇ . Nga ma˰-aˬ , Moˇseˬ-euˬ zaˬ lahˇ ma .
43009029	Moˇseˬ-ahˇ Miˬyehˇ dawˬ ngehˬ cawˬ-euˬ nga ma˰ siˬ nya ma . Ehˇ k'aw˰ , tsawˇ haˬ k'oeˇ g'aˬ aˬ gaˇ neh doˆ le-euˬ jiˇ nga ma˰ maˬ siˬ . "
43009030	Myaˆ nuiˆ mawˇ laˇ-euˬ tsawˇ haˬ k'oeˇ g'aˬ ehˇ-eu , " Naw ma˰ ngehˬ-eu dawˬ teu dawˬ-ahˇ ngaˇ zahˬ dui dui leˇ nya . Aˬ yaw˰ ngaˬ-ahˇ myaˆ nuiˆ bi mawˇ laˇ ngeh keuˆ ni , aˬ yaw˰ aˬ gaˇ neh oe-euˬ naw ma˰ maˬ siˬ nya nya lehˇ la .
43009031	Iˬ baˇ zaˬ-euˬ shaˇ dawˬ-ahˇ Miˬyehˇ maˬ naˇ haˬ-a lehˇ aˬ dui siˬ nya ma . Ehˇ k'aw˰ , aˬ yaw˰-ahˇ yaw zeu baw-awˇ , aˬ yaw˰-euˬ nui k'ahˇ mˇ-eu deuˬ-euˬ shaˇ dawˬ-ahˇ naˇ haˬ nehˬ meh .
43009032	Mˬ beh miˇ beh ngeh neh iˬ nah keuˆ ni , myaˆ beh˰ beh˰-eu tsawˇ haˬ-ahˇ myaˆ nuiˆ mawˇ laˇ ni jahˇ nehˬ nya-eu tsawˇ haˬ tiˬ g'aˬ-iˬ maˬ gaˬ haw-aˬ siˬ .
43009033	Tsawˇ haˬ k'oeˇ g'aˬ Miˬyehˇ jawˇ gaˇ neh oe-euˬ maˬ ngeuˇ law nmˇ-aˬ , tiˬ jeˬ-iˬ maˬ jahˇ nya-aˇ . "
43009034	Aˬ yaw˰ ma˰ aˬ yaw˰-ahˇ ehˇ-eu , " Nawˇ lo˰-ehˇ g'eh-eu iˬ baˇ la˰ k'oeˇ deh˰ le-awˇ huiˬ laˇ-euˬ tsawˇ haˬ tiˬ g'aˬ nga ma˰-ahˇ paˇ mehˬ paˇ tsoˆ-eu g'eh te loˇ . " K'oeˇ naˇ , aˬ yaw˰-ahˇ Yuˇdaˆ tsawˇ haˬ-euˬ uˬ duˬ tahˬ nymˇ-ahˇ maˬ bi ta˰ ni teh dzeh nehˬ-euˬ meh .
43009035	Tsawˇ haˬ k'oeˇ g'aˬ-ahˇ teh dzeh nehˬ-euˬ gaˇ kawˆ Yeˬsuˇ ya gaˬ ngeh , aˬ yaw˰-ahˇ poˆ mawˇ-awˇ , " Tsawˇ haˬ-euˬ Zaˬmaˇ-ahˇ nawˇ jah ma loˇ " lehˇ naˇ haˬ-euˬ meh .
43009036	Tsawˇ haˬ k'oeˇ g'aˬ ehˇ-eu , " Saˬ laˬ-oˇ , aˬ yaw˰-ahˇ ngaˇ jah nya ni aˬ yaw˰ aˬ suˇ g'aˬ-a lehˇ tiˬ poˆ ehˇ nehˬ la˰-awˬ . "
43009037	Yeˬsuˇ aˬ yaw˰-ahˇ ehˇ nehˬ-eu , " Nawˇ aˬ yaw˰-ahˇ tahˬ puˬ g'aˬ-euˬ meh . Nymˬ-mˇ nawˬ-ahˇ ngehˬ cawˬ lu˰-eu g'aˬ aˬ yaw˰ meh . "
43009038	K'oeˇ ngeh jawˇ , tsawˇ haˬ k'oeˇ g'aˬ " Sahˬ paˬ-oˇ , ngaˇ jah ma " lehˇ ehˇ-awˇ , Yeˬsuˇ-euˬ mehˬ shi pawˬ tsui˰ pawˬ dmˬ dmˬ-euˬ meh .
43009039	Yeˬsuˇ ehˇ-eu , " Myaˆ beh˰ deuˬ-ahˇ myaˆ nuiˆ bi mawˇ laˇ-awˇ , myaˆ nuiˆ mawˇ lu˰-eu deuˬ myaˆ beh˰ bi beh˰-iˇ ni yaˇ k'aˬ daˇ-eu g'aˇ duˬ , miˇ tsaˬ heu k'oeˇ taˆ ngaˇ oe-euˬ ma . "
43009040	K'oeˇ gaˇ jawˇ-eu Paˬliˬsehˇ tiˬ paˆ na deuˬ aˬ yaw˰ k'oeˇ lo˰-ehˇ ehˇ gaˇ ya gaˬ ngeh , " Nga ma˰-ahˇ myaˆ beh˰ nga lehˇ nawˇ ehˇ maw˰-eu maˬ ngeuˇ-eu paˬ " lehˇ ehˇ-eu meh .
43009041	Yeˬsuˇ ehˇ-eu , " Naw ma˰ myaˆ beh˰ law nmˇ-aˬ , iˬ baˇ maˬ ahˇ-aˇ . Ehˇ k'aw˰ , naw ma˰ myaˆ nuiˇ mawˇ nya ma lehˇ yawˬ haˇ yawˬ ha ehˇ-eu miˇ neh , iˬ baˇ ahˇ-eu meh . "
43010001	Yeˬsuˇ ehˇ-eu , " Ngaˇ naw ma˰-ahˇ maˇ jawˆ ni ehˇ-eu ma . Yawˇ yawˇ kuˆ la˰ k'oeˇ g'oˆ k'ehˬ-ahˇ neh maˬ uˇ laˇ-ehˇ , yawˬ gaˇ yawˬ neh daˆ uˇ laˇ-eu tsawˇ haˬ-aˬ , smˇ k'oeˬ tahˇ joe meh .
43010002	Ehˇ k'aw˰ , g'oˆ k'ehˬ-ahˇ neh uˇ laˇ-eu tsawˇ haˬ-aˬ , yawˇ bo-eu yaw sahˇ meh .
43010003	G'oˆ k'ehˬ-ahˇ lo˰-eu g'aˬ aˬ yaw˰-ahˇ laˇ g'oˆ pah nehˬ-awˇ , yawˇ deuˬ aˬ yaw˰-euˬ teˇ saˇ ya gaˬ-awˇ , aˬ yaw˰-euˬ yawˇ deuˬ-ahˇ aˬ yaw˰ tsawˇ myahˇ kuˇ kuˇ-ehˇ la˰ nyiˇ sheuˬ doˆ g'eh-eu meh .
43010004	Yawˇ deuˬ-ahˇ la˰ nyiˇ sheuˬ doˆ jiˇ ngeh , aˬ yaw˰ mehˬ hu paw cah-awˇ , yawˇ deuˬ aˬ yaw˰-euˬ mehˬ nah caw teh-eu meh . Aˬ jeˬ miˇ neh ehˇ naˇ , aˬ yaw˰-euˬ teˇ saˇ-ahˇ yawˇ deuˬ siˬ nya-eu meh .
43010005	Aˬ cawˬ-euˬ mehˬ nah yawˇ k'oeˇ deuˬ maˬ iˇ ni cehˆ-eu meh . Aˬ jeˬ miˇ neh ehˇ naˇ , aˬ cawˬ-euˬ teˇ saˇ-ahˇ aˬ yaw˰ ma˰ maˬ siˬ nya-a . "
43010006	Yeˬsuˇ aˬ yaw˰ ma˰-ahˇ yaw jeˬ ma jeˬ heu hmˬ ja mehˬ-euˬ k'aw˰ , aˬ yaw˰ ma˰ dawˬ tsui˰ maˬ g'oˆ shaw nya-a .
43010007	K'oeˇ miˇ neh , Yeˬsuˇ aˬ yaw˰ ma˰-ahˇ paˇ ehˇ nehˬ-eu , " Ngaˇ-aˬ , yawˇ deuˬ g'aˇ duˬ g'oˆ k'ehˬ pyeu˰-eu ma .
43010008	Ngaˬ-euˬ mehˬ hu k'aˇ oe-euˬ deuˬ-aˬ , smˇ k'oeˬ tahˇ joe teh˰ meh . Ehˇ k'aw˰ , aˬ yaw˰ ma˰-euˬ ehˇ dawˬ-ahˇ yawˇ deuˬ maˬ naˇ haˬ-a .
43010009	Ngaˇ-aˬ , g'oˆ k'ehˬ ma . Ngaˬ-ahˇ neh k'aˇ uˇ laˇ-eu tsawˇ haˬ-aˬ , ka k'o˰-eu jeˬ za teh˰-a . Aˬ yaw˰ iˇ doˆ laˇ doˆ-ehˇ cah-awˇ , gaˆ dzaˬ duˬ ya mawˇ teh˰-a .
43010010	Smˇ k'oeˬ tahˇ joe-aˬ , k'oeˬ-eu , seh˰-eu , laˆ cawˆ-eu g'aˇ duˬ oe-eu teh˰ meh . Ngaˇ-aˬ , naw ma˰ deh˰-eu sa˰ laˇ za nya ni oe-euˬ ma . Deh˰-eu sa˰ laˇ k'oeˇ-ahˇ naw ma˰ tiˬ byah tiˬ lo˰ za ni oe-euˬ ma .
43010011	" Ngaˇ-aˬ , muiˬ-eu yawˇ bo-eu yaw sahˇ ma . Yawˇ deuˬ-euˬ g'aˇ duˬ ngaˇ shiˇ dah peuˬ ma .
43010012	Maˇ maˇ ni yawˇ bo-eu tsawˇ haˬ maˬ ngeuˇ-ehˇ , aˇ poeˬ bi˰-awˇ bi bo-euˬ deuˬ-aˬ , k'aˬ yehˇ oe gaˇ ya mawˇ ngeh , yawˇ deuˬ-ahˇ byehˇ dzeh ya˰-awˇ cehˆ-eu meh . K'oeˇ ngeh , k'aˬ yehˇ k'oeˇ yawˇ deuˬ-ahˇ kaw˰ kaw˰-ehˇ teh byaˆ-eu meh .
43010013	Aˬ yaw˰-aˬ , aˇ poeˬ bi˰-awˇ bi bo-euˬ tsawˇ haˬ pyeu˰-eu miˇ neh , yawˇ deuˬ-ahˇ k'ahˇ maˬ k'o˰ ni byehˇ dzeh-awˇ cehˆ-eu meh .
43010014	Ngaˇ-aˬ , muiˬ-eu yawˇ bo-eu yaw sahˇ ma . Aˬda ngaˬ-ahˇ siˬ nya-awˇ , ngaˇ k'aw˰ Aˬda-ahˇ siˬ nya gaˇ duˇ ni , ngaˬ-euˬ yawˇ deuˬ-ahˇ ngaˇ siˬ nya-awˇ , ngaˬ-euˬ yawˇ deuˬ k'aw˰ ngaˬ-ahˇ siˬ nya-eu meh . Aˬ yaw˰ ma˰ g'aˇ duˬ ngaˇ shiˇ dah peuˬ-eu ma .
43010016	Yawˇ yawˇ kuˆ heu kuˆ-ahˇ maˬ uˇ-eu ngaˬ-euˬ yawˇ deuˬ jawˇ te siˬ . Yawˇ k'oeˇ deuˬ-ahˇ k'aw˰ ngaˇ ya sheuˬ uˇ la˰-a siˬ . Aˬ yaw˰ ma˰ ngaˬ-euˬ dawˬ-ahˇ naˇ haˬ teh˰-a . K'oeˇ ngeh jawˇ , yawˇ dawˬ tawˆ lu˰ yawˇ yawˇ ma˰ ti˰ ma˰ teh˰-ehˇ pyeu˰ laˇ-awˇ , yawˇ bo-eu yaw sahˇ tiˬ sahˇ teh˰-ehˇ bo teh˰-a .
43010017	" Ngaˇ tiˬ poˆ paˇ ya deh˰ ni ngaˬ-euˬ g'awˇ mawˇ shiˇ dah peuˬ-eu miˇ neh , Aˬda ngaˬ-ahˇ gaˬ-euˬ meh .
43010018	Tsawˇ haˬ tiˬ g'aˬ-iˬ ngaˬ-euˬ sa˰ laˇ-ahˇ maˬ seh˰ doˆ geu˰-aˬ . Ngaˬ neh nui ma keuˆ-awˇ shiˇ dah-euˬ jeˬ pyeu˰-eu ma . Shiˇ maw˰-eu maˬ ehˇ , deh˰ maw˰-eu maˬ ehˇ , ngaˇ na˰-i jaˆ-eu ma . Ngaˇ k'oeˇ lo˰-ehˇ jahˇ-eu g'aˇ duˬ , ngaˬ Da neh dawˬ bi˰ taˬ-euˬ meh . "
43010019	Yeˬsuˇ k'oeˇ lo˰-ehˇ ehˇ-eu miˇ neh , tsawˇ haˬ k'oeˇ deuˬ tiˬ g'aˬ tiˬ jeˬ noeˬ-eu meh .
43010020	Aˬ yaw˰ ma˰ myaˬ tiˬ paˆ ehˇ-eu , " Tsawˇ haˬ teu g'aˬ neh˰ uˇ-awˇ uˬ tsehˆ-euˬ ngaˇ . Aˬ jeˬ miˇ neh aˬ yaw˰ ehˇ gaˇ naw ma˰ naˇ haˬ te . "
43010021	Ehˇ k'aw˰ , yawˬ deuˬ yawˬ ehˇ-eu , " Neh˰ uˇ-eu tsawˇ haˬ tiˬ g'aˬ teu lo˰-ehˇ g'eh-eu dawˬ aˬ joˆ-ehˇ ngehˬ nya ta . Myaˆ beh˰ beh˰-eu tsawˇ haˬ myaˆ nuiˆ mawˇ laˇ nya ni neh˰ jahˇ nya ta loˇ . "
43010022	Tsahˬ gaˆ ahˇ le-awˇ , Yeˬluˇsaˬlehˬ meuˬ-ahˇ Uˬ duˬ tahˬ nymˇ nymˇ ma A nehˬ-eu Bawˬ-iˬ g'eh lu˰-eu aˇ yamˬ pyeu˰-eu meh .
43010023	Uˬ duˬ tahˬ nymˇ nymˇ ma-euˬ lahˇ la˰ k'oeˇ jaˆ-eu Sawˇlaˬmoˬ-euˬ sehˬ g'awˆ la˰ k'oeˇ Yeˬsuˇ cah lu˰-eu meh .
43010024	K'oeˇ ngeh , Yuˇdaˆ tsawˇ haˬ deuˬ aˬ yaw˰ jawˇ gaˇ uiˬ le-awˇ ehˇ-eu , " Nawˇ nga ma˰-ahˇ k'aˇ ngeuˇ-eu lo˰-ehˇ maˬ ehˇ mehˬ nehˬ la˰ ni , aˇ myah keuˆ ni nyi naˬ-eu g'eh te . Nga ma˰-ahˇ dawˇ coe ni ehˇ nehˬ la˰ sheˇ . Nawˇ Meˬsiˇya ngeuˇ ma loˇ . "
43010025	Yeˬsuˇ ehˇ-eu , " Ngaˇ naw ma˰-ahˇ ehˇ nehˬ g'aˬ dzeuˇ-euˬ ma . Ehˇ k'aw˰ , naw ma˰ ngaˬ-ahˇ maˬ jah-a . Ngaˬ Da-euˬ baoˬ-ahˇ g'oe-awˇ ngaˬ neh mˇ-euˬ gaˇ deuˬ , ngaˬ-euˬ g'aˇ duˬ saˇ kiˇ kamˬ lu˰ meh .
43010026	Ehˇ k'aw˰ , naw ma˰ maˬ jah-a . Aˬ jeˬ miˇ neh ehˇ naˇ , naw ma˰ ngaˬ-euˬ yawˇ maˬ ngeuˇ-a .
43010027	Ngaˬ-euˬ yawˇ deuˬ ngaˬ-euˬ dawˬ naˇ haˬ-eu meh . Aˬ yaw˰ ma˰-ahˇ ngaˇ siˬ nya-awˇ , aˬ yaw˰ ma˰ ngaˬ-euˬ mehˬ nah caw teh-eu meh .
43010028	Aˬ yaw˰ ma˰-ahˇ mˬ maˬ maˬ byaˆ zaˇ ziˇ deh˰-eu jeˬ ngaˇ bi˰-awˇ , aˬ yaw˰ ma˰ ti jawˇ-iˬ maˬ paˇ shiˇ meh . Tsawˇ haˬ tiˬ g'aˬ-iˬ aˬ yaw˰ ma˰-ahˇ ngaˬ-euˬ aˬ la˰ la˰ k'oeˇ neh maˬ ceh doˆ geu˰ nya-a .
43010029	Yawˇ k'oeˇ deuˬ ngaˬ-ahˇ bi˰ la˰-euˬ g'aˬ pyeu˰-eu ngaˬ Da-aˬ , dawˬ tawˆ k'oeˇ taˆ huiˬ-eu g'aˬ meh . Ngaˬ Da neh haw lahˇ taˬ-euˬ uˬ moˆ aˬ yaw˰ ma˰-ahˇ tiˬ g'aˬ-iˬ maˬ ceh doˆ geu˰ g'eh nya-a .
43010030	Aˬda hawˇ-eu ngaˇ-aˬ , aˬ yaw˰ tiˬ g'aˬ ma . "
43010031	K'oeˇ ngeh , tsawˇ haˬ k'oeˇ deuˬ k'aˬ lo g'oˆ-awˇ aˬ yaw˰-ahˇ biˬ-eu lehˇ g'eh-eu meh .
43010032	Aˬ yaw˰ ma˰-ahˇ Yeˬsuˇ ehˇ nehˬ-eu , " Aˬda neh bi mˇ la˰-euˬ muiˬ-eu gaˇ g'awˬ mya jeˬ naw ma˰ mehˬ shi ngaˇ mˇ g'aˬ-euˬ ma . Gaˇ k'oeˇ deuˬ la˰ k'oeˇ aˬ geu hmˬ-ahˇ dehˬ leh˰-awˇ naw ma˰ ngaˬ-ahˇ k'aˬ lo biˬ-eu g'eh te . "
43010033	Aˬ yaw˰ ma˰ ehˇ-eu , " Muiˬ-eu gaˇ mˇ-euˬ miˇ neh nawˬ-ahˇ nga ma˰ k'aˬ lo biˬ-eu lehˇ g'eh-eu maˬ ngeuˇ . Nawˇ Miˬyehˇ-ahˇ yehˬ bawˬ sehˇ lu-ehˇ ehˇ-eu miˇ neh biˬ-eu lehˇ g'eh-eu ma . Nawˇ tsawˇ haˬ zaˬ pyeu˰ k'aw˰ , yawˬ haˇ yawˬ ha Miˬyehˇ tsaˬ geu˰-eu beu tawˇ . "
43010034	Yeˬsuˇ ehˇ-eu , " Naw ma˰-euˬ Zahˇ dawˬ k'o˰ dawˬ la˰ k'oeˇ , ' Naw ma˰ miˬyehˇ meh ' lehˇ Miˬyehˇ neh ehˇ-euˬ dawˬ tiˬ dawˬ bo˰ ahˇ taˬ-euˬ maˬ ngeuˇ-a loˇ .
43010035	Jaˇli˰ la˰ k'oeˇ k'aˇ ehˇ taˬ-euˬ dawˬ mˬ maˬ maˬ byaˆ zaˇ ziˇ tsaˬ meh lehˇ aˬ dui siˬ duˬ-eu ma . Miˬyehˇ neh aˬ yaw˰-euˬ dawˬ bi gaˬ-iˇ-euˬ tsawˇ haˬ k'oeˇ deuˬ-ahˇ miˬyehˇ lehˇ kuˇ nehˬ-euˬ meh .
43010036	Ngaˬ-ahˇ maˇ diˇ-aˬ , Aˬda neh tseˇ doˆ-awˇ miˇ tsaˬ k'oeˇ taˆ k'ehˇ g'eh le˰-euˬ meh . Toˆ-ehˇ ngeuˇ naˇ , ngaˇ-aˬ , Miˬyehˇ-euˬ Zaˬmaˇ ma lehˇ yawˬ haˇ yawˬ ha ehˇ gaˇ , ngaˇ Miˬyehˇ-ahˇ yehˬ bawˬ sehˇ lu-ehˇ ehˇ-eu nga lehˇ naw ma˰ aˬ joˆ-ehˇ ehˇ nya te .
43010037	Ngaˬ Da neh bi mˇ-euˬ jeˬ-ahˇ ngaˇ mˇ lu˰-eu maˬ ngeuˇ nga lehˇ duˬ naˇ , ngaˬ-ahˇ taˬ jah .
43010038	Ehˇ k'aw˰ , ngaˬ Da neh bi mˇ-euˬ gaˇ deuˬ-ahˇ ngaˇ mˇ lu˰-eu yaw duˬ baw naˇ , naw ma˰ ngaˬ-euˬ mawˇ do-ahˇ maˬ jah k'aw˰ , ngaˬ neh mˇ-euˬ gaˇ deuˬ-ahˇ jah-eu tsaˬ teh˰-a . Aˬda ngaˬ-euˬ la˰ k'oeˇ jawˇ-awˇ , ngaˇ Aˬda-euˬ la˰ k'oeˇ jawˇ-eu gaˇ kawˆ naw ma˰ siˬ duˬ nya ni k'oeˇ lo˰-ehˇ jah-eu tsaˬ teh˰-a . "
43010039	K'oeˇ ngeh , aˬ yaw˰ ma˰ Yeˬsuˇ-ahˇ nyeh˰-eu lehˇ paˇ leh jeh-eu meh . Ehˇ k'aw˰ , aˬ yaw˰ ma˰ neh maˬ bi nyeh˰ mi ni law-iˇ-euˬ meh .
43010040	K'oeˇ naˇ , Yawˇdaˬ lawˇ baˬ nui baˬ paw Yoˇhaˬ iˇ cu˰ shawˇ nehˬ lu˰-eu jawˇ duˬ-ahˇ Yeˬsuˇ paˇ g'o˰-iˇ-awˇ jawˇ-euˬ meh .
43010041	Tsawˇ haˬ g'awˬ mya ni aˬ yaw˰ jawˇ gaˇ oe-euˬ meh . Aˬ yaw˰ ma˰ ehˇ-eu , " Yoˇhaˬ-aˬ , zahˬ leˇ paˬ-ehˇ g'eh-eu jeˬ maˬ mˇ-aˬ . Ehˇ k'aw˰ , tsawˇ haˬ heu g'aˬ gaˇ kawˆ aˬ yaw˰ neh k'aˇ ehˇ-euˬ yawˬ jeˬ na lu˰ tsaˬ law hawˇ nga . "
43010042	K'oeˇ gaˇ , tsawˇ haˬ g'awˬ mya ni aˬ yaw˰-ahˇ jah laˇ-euˬ meh .
43011001	Beˬtaˬniˇ meuˬ-ahˇ jawˇ-eu Laˬzaˬluˇ lehˇ myahˇ-euˬ tsawˇ haˬ tiˬ g'aˬ naˇ lu˰-eu meh . Beˬtaˬniˇ meuˬ-aˬ , Maˬliˇ hawˇ-eu Maˬta aˬ nya˰ nmˇ jawˇ-eu meuˬ k'oeˇ meuˬ meh .
43011002	Maˬliˇ-aˬ , Sahˬpaˬ Yeˬsuˇ-euˬ aˬ kuiˇ-ahˇ tsiˇ yaw saw jeˬ shehˆ daˆ-awˇ aˬ yaw˰-euˬ uˬ duˬ tsehˇ kahˇ neh shiˆ gui nehˬ-euˬ zaˬ miˬ zaˬ k'oeˇ g'aˬ meh . Naˇ lu˰-eu Laˬzaˬluˇ-aˬ , Maˬliˇ-euˬ aˬ mahˇ aˬ da meh .
43011003	" Sahˬpaˬ-oˇ , nawˇ g'oeˇ dui dui-eu g'aˬ naˇ lu˰ meh " lehˇ , Maˬliˇ hawˇ-eu Maˬta aˬ nya˰ nmˇ neh Yeˬsuˇ jawˇ gaˇ bi tsa˰ gaˬ leˇ-euˬ meh .
43011004	Dawˬ k'oeˇ dawˬ-ahˇ Yeˬsuˇ ya gaˬ ngeh , heu lo˰-ehˇ ehˇ-eu meh . " Naˇ-eu gawˇ-eu k'oeˇ baˬ da neh , Laˬzaˬluˇ shiˇ gaˇ aˇ saˬ maˬ saˬ-aˇ . Miˬyehˇ-euˬ yaw sheh˰ k'ahˬ sehˇ bi doˆ laˇ-eu g'aˇ duˬ k'oeˇ lo˰-ehˇ pyeu˰ laˇ-awˇ , K'oeˇ baˬ da neh Miˬyehˇ-euˬ Zaˬmaˇ yaw sheh˰ k'ahˬ sehˇ za teh˰-a . "
43011005	Maˬliˇ , Maˬta , Laˬzaˬluˇ aˬ ha mehˇ nmˇ-ahˇ Yeˬsuˇ g'oeˇ dui dui-eu meh .
43011006	Ehˇ k'aw˰ , Laˬzaˬluˇ naˇ lu˰-eu gaˇ kawˆ aˬ yaw˰ ya gaˬ g'aˬ-euˬ k'aw˰ , yaw kawˇ-ehˇ maˬ iˇ ni aˬ yaw˰ jawˇ lu˰-eu jawˇ duˬ-ahˇ nyiˬ nah jawˇ-euˬ meh .
43011007	K'oeˇ naˇ , " Aˬ dui ma˰ Yuˇdaˆ miˇ k'ahˬ-ahˇ g'o˰-iˇ kaˇ-euˇ " lehˇ , zaˬ lahˇ deuˬ-ahˇ aˬ yaw˰ ehˇ nehˬ-euˬ meh .
43011008	Zaˬ lahˇ deuˬ ehˇ-eu , " Saˬ laˬ-oˇ , miˇ nah huˬ nah hawˇ-eu k'oeˇ gaˇ jawˇ-eu tsawˇ haˬ deuˬ nawˬ-ahˇ k'aˬ lo biˬ-eu lehˇ g'eh-eu maˬ ngeuˇ-a loˇ . Nawˇ k'oeˇ gaˇ paˇ g'o˰-iˇ-eu g'eh te loˇ . "
43011009	Yeˬsuˇ ehˇ-eu , " Tiˬ nah-euˬ tseˇ nyi˰ naˬ liˬ jaˆ-eu maˬ ngeuˇ-a loˇ . Nah g'ahˇ paw k'aˇ cah-eu tsawˇ haˬ miˇ tsaˬ-euˬ yaw sheh˰ bya-eu miˇ neh maˬ pehˆ toˆ-aˇ .
43011010	Ehˇ k'aw˰ , uˬ ci˰ paw cah naˇ , aˬ yaw˰ la˰ k'oeˇ yaw sheh˰ maˬ ahˇ-eu miˇ neh pehˆ toˆ teh˰-a . "
43011011	Yeˬsuˇ k'oeˇ lo˰-ehˇ ehˇ g'aˬ miˇ tsa tiˬ poˆ paˇ ehˇ-eu , " Aˬ dui-euˬ cawˬ Laˬzaˬluˇ yu˰ k'aˆ taˬ-euˬ meh . Ngaˇ iˇ-awˇ laˆ noeˬ nehˬ-iˇ ma . "
43011012	Zaˬ lahˇ deuˬ ehˇ-eu , " Sahˬpaˬ-oˇ , aˬ yaw˰ yu˰ k'aˆ-euˬ teh˰ ngeuˇ naˇ , maˬ gaˇ laˇ teh˰-a . "
43011013	Yeˬsuˇ ehˇ maw˰-eu-aˬ , Laˬzaˬluˇ shiˇ-euˬ meh lehˇ ehˇ maw˰-eu meh . Ehˇ k'aw˰ , zaˬ lahˇ deuˬ-aˬ , aˬ yaw˰ maˇ maˇ ni yu˰ k'aˆ taˬ-eu meh lehˇ g'oˆ shaw-euˬ meh .
43011014	K'oeˇ miˇ neh , Yeˬsuˇ aˬ yaw˰ ma˰-ahˇ dawˇ coe ni ehˇ nehˬ-eu , " Laˬzaˬluˇ shiˇ-euˬ meh .
43011015	Ngaˇ Laˬzaˬluˇ nehˬ-ehˇ maˬ jawˇ zaˬ-euˬ miˇ neh , naw ma˰ g'aˇ duˬ laˬ k'aˬ cehˇ miˇ-a . Aˬ jeˬ miˇ neh ehˇ naˇ , gaˇ kawˆ heu hmˬ baˬ da neh naw ma˰ ngaˬ-ahˇ jah laˇ teh˰-a . Aˬ dui ma˰ aˬ yaw˰ jawˇ gaˇ iˇ kaˇ-euˇ . "
43011016	' Nyiˬ g'aˬ deh˰ le-euˬ ' lehˇ kuˇ-eu Toˇmaˆ g'aˬ , aˬ yaw˰-euˬ cawˬ zaˬ lahˇ deuˬ-ahˇ , " Aˬ dui ma˰ g'eh saˬ laˬ nehˬ-ehˇ tiˬ kawˆ lo˰-ehˇ iˇ-awˇ , aˬ yaw˰ nehˬ-ehˇ tiˬ gaˇ shiˇ ma . "
43011017	Yeˬsuˇ oe keuˆ ngeh , Laˬzaˬluˇ-ahˇ ba˰ pahˬ dzeuˇ-euˬ oeˬ nah byah laˇ-euˬ gaˇ ya mawˇ-euˬ meh .
43011018	Beˬtaˬniˇ meuˬ-aˬ , Yeˬluˇsaˬlehˬ meuˬ-ahˇ neh nyiˬ laˇ kaˬ-eu meh .
43011019	Miˇ k'ahˬ k'oeˇ k'ahˬ-ahˇ jawˇ-eu tsawˇ haˬ g'awˬ mya ni , Maˬliˇ hawˇ-eu Maˬta aˬ mahˇ aˬ da bi shiˇ-euˬ miˇ neh , g'aˬ bi˰ nehˬ-eu lehˇ uiˬ le taˬ-euˬ meh .
43011020	Yeˬsuˇ oe-euˬ gaˇ kawˆ ya gaˬ ngeh , Maˬta iˇ doˆ-awˇ ha-iˇ-euˬ meh . Ehˇ k'aw˰ , Maˬ liˇ g'aˬ iˇ kahˇ-ahˇ jawˇ ya˰-euˬ meh .
43011021	Maˬta Yeˬsuˇ-ahˇ ehˇ nehˬ-eu , " Sahˬpaˬ-oˇ , nawˇ heu gaˇ jawˇ zaˬ-euˬ law nmˇ-aˬ , ngaˬ-euˬ aˬ mahˇ aˬ da maˬ shiˇ-aˇ .
43011022	Ehˇ k'aw˰ , nymˬ-mˇ k'aw˰ ni , nawˇ k'aˇ shaˇ-eu jeˬ Miˬyehˇ nawˬ-ahˇ mˇ nehˬ la˰ teh˰-a lehˇ ngaˇ siˬ nya ma . "
43011023	Yeˬsuˇ ehˇ-eu , " Nawˬ-euˬ aˬ mahˇ aˬ da paˇ g'o˰ deh˰ laˇ teh˰-a . "
43011024	Maˬta ehˇ-eu , " Miˇ tsaˬ heu aˇ saˬ saˬ ngeh nah aˬ yaw˰ paˇ g'o˰ deh˰ laˇ teh˰-a lehˇ ngaˇ siˬ nya ma . "
43011025	Yeˬsuˇ ehˇ-eu , " Ngaˇ-aˬ , g'o˰ deh˰ laˇ-eu jeˬ hawˇ-eu sa˰ laˇ deh˰-eu jeˬ pyeu˰-eu ma . Ngaˬ-ahˇ k'aˇ jah-eu tsawˇ haˬ-aˬ , shiˇ-euˬ k'aw˰ , deh˰ teh˰-a .
43011026	Deh˰ lu˰-awˇ ngaˬ-ahˇ jah-eu tsawˇ haˬ-aˬ , tiˬ jawˇ-iˬ maˬ paˇ shiˇ-aˇ . Ngaˇ ehˇ gaˇ nawˇ jah ma loˇ . "
43011027	Maˬta ehˇ-eu , " Sahˬpaˬ-oˇ , ngaˇ jah ma . Nawˇ-aˬ , miˇ tsaˬ k'oeˇ taˆ oe meh lehˇ ehˇ taˬ-euˬ Miˬyehˇ-euˬ Zaˬmaˇ Meˬsiˇya meh lehˇ ngaˇ jah ma . "
43011028	Maˬta k'oeˇ lo˰-ehˇ ehˇ g'aˬ ngeh , Maˬliˇ jawˇ gaˇ g'o˰-iˇ-awˇ , " Saˬ laˬ oe keuˆ-awˇ nawˬ-ahˇ kuˇ lu˰ meh " lehˇ ehˇ nehˬ-iˇ-euˬ meh .
43011029	Dawˬ k'oeˇ dawˬ-ahˇ Maˬliˇ ya gaˬ ngeh , yaw kawˇ-ehˇ tsawˬ tuˇ-awˇ , Yeˬsuˇ-ahˇ ha laˬ-iˇ-euˬ meh .
43011030	Yeˬsuˇ pu-ahˇ maˬ oe keuˆ ni , Maˬta-ahˇ tahˬ puˬ-euˬ k'oeˇ tsahˇ-ahˇ jawˇ lu˰-eu meh .
43011031	Maˬliˇ-euˬ nymˇ-ahˇ oe-awˇ g'aˬ bi˰ le-euˬ tsawˇ haˬ k'oeˇ deuˬ k'aw˰ , Maˬliˇ tehˬ law tehˬ tsaˇ-ehˇ iˇ doˆ g'eh gaˇ ya mawˇ ngeh , caw teh g'eh-euˬ meh . Aˬ yaw˰ lmˬ bymˇ-ahˇ iˇ-awˇ , tsawˇ ngoeˇ ngoeˇ-iˇ-eu g'eh-eu nga lehˇ aˬ yaw˰ ma˰ noeˬ-euˬ meh .
43011032	Maˬliˇ Yeˬsuˇ jawˇ gaˇ iˇ keuˆ-awˇ , aˬ yaw˰-ahˇ ya tahˬ puˬ-euˬ nehˬ-ehˇ tiˬ poˆ teh˰-ehˇ , " Sahˬpaˬ-oˇ , nawˇ heu gaˇ jawˇ-euˬ law nmˇ-aˬ , ngaˬ-euˬ aˬ mahˇ aˬ da maˬ shiˇ-aˇ " lehˇ ehˇ nehˬ-euˬ meh .
43011033	Maˬ liˇ ngoeˇ lu˰-awˇ , Maˬliˇ nehˬ-ehˇ laˇ-euˬ tsawˇ haˬ deuˬ k'aw˰ ngoeˇ lu˰ gaˇ Yeˬsuˇ ya mawˇ ngeh , aˬ yaw˰-euˬ nui ma-ahˇ zaw dui dui leˇ-euˬ meh .
43011034	" Naw ma˰ aˬ yaw˰-ahˇ aˬ gaˇ ba˰ pahˬ teˬ " lehˇ , aˬ yaw˰ ma˰-ahˇ aˬ yaw˰ naˇ haˬ ngeh , " Sahˬpaˬ-oˇ , oe-awˇ haw le-awˬ " lehˇ aˬ yaw˰ ma˰ ehˇ-eu meh .
43011035	Yeˬsuˇ myaˆ biˇ doˆ le-euˬ meh .
43011036	K'oeˇ ngeh , " Aˬ yaw˰ Laˬzaˬluˇ-ahˇ aˇ naˆ ni gaˬ gaˇ haw sheˇ " lehˇ , tsawˇ haˬ k'oeˇ deuˬ ehˇ-eu meh .
43011037	Ehˇ k'aw˰ , tiˬ paˆ na deuˬ ehˇ-eu , " Myaˆ beh˰-ahˇ myaˆ nuiˆ mawˇ nya laˇ ni aˬ yaw˰ jahˇ nehˬ-euˬ maˬ ngeuˇ-a loˇ . Laˬzaˬluˇ maˬ bi shiˇ ni aˬ yaw˰ maˬ jahˇ nehˬ nya taˬ loˇ . "
43011038	Yeˬsuˇ nui ma-ahˇ paˇ zaw dui dui leˇ-awˇ , lmˬ bymˇ-ahˇ iˇ-euˬ meh . Lmˬ bymˇ k'oeˇ-aˬ , lo k'ahˬ pyeu˰-awˇ , mehˬ k'ehˬ-ahˇ k'aˬ lo ngawˬ tsoeˬ taˬ-euˬ meh .
43011039	" K'aˬ lo ngawˬ dzeh-awˬ " lehˇ , Yeˬsuˇ dawˬ bi˰-euˬ meh . Shiˇ-euˬ g'aˬ-euˬ dmˇ ma pyeu˰-eu Maˬta ehˇ-eu , " Sahˬpaˬ-oˇ , yaw bu˰ beh˰ la˰-iˇ-euˬ teh˰-a . Aˬ yaw˰-ahˇ ba˰ pahˬ-euˬ oeˬ nah byah laˬ-euˬ meh . "
43011040	Yeˬsuˇ aˬ yaw˰-ahˇ ehˇ nehˬ-eu , " Nawˇ jah naˇ , Miˬyehˇ-euˬ yaw sheh˰ k'ahˬ sehˇ-ahˇ ya mawˇ teh˰-a lehˇ , ngaˇ nawˬ-ahˇ ehˇ-euˬ maˬ ngeuˇ-a loˇ . "
43011041	K'oeˇ ngeh , aˬ yaw˰ ma˰ k'aˬ lo ngawˬ dzeh-euˬ meh . Yeˬsuˇ mˬ paw g'awˇ leuˇ-awˇ ehˇ-eu , " Aˬda-oˇ , ngaˬ-euˬ shaˇ dawˬ-ahˇ nawˇ naˇ haˬ nehˬ la˰-eu miˇ neh nawˬ-euˬ guiˬ lahˬ-ahˇ ja ceuˬ-eu ma .
43011042	Nawˇ ngaˬ-euˬ shaˇ dawˬ-ahˇ aˬ myah lu˰ naˇ haˬ nehˬ la˰ meh lehˇ ngaˇ siˬ nya ma . Ehˇ k'aw˰ , ngaˇ shaˇ-eu heu-aˬ , heu gaˇ jawˇ-eu tsawˇ haˬ deuˬ g'aˇ duˬ ma . Ngaˬ-ahˇ nawˬ neh k'ehˇ g'eh le˰-euˬ meh lehˇ aˬ yaw˰ ma˰ jah laˇ ni shaˇ-eu ma . "
43011043	Aˬ yaw˰ k'oeˇ lo˰-ehˇ ehˇ g'aˬ ngeh , " Laˬzaˬluˇ-oˇ , doˆ le-awˬ " lehˇ yaw k'aˆ-ehˇ guˇ-euˬ meh .
43011044	K'oeˇ ngeh , Laˬzaˬluˇ doˆ le-euˬ meh . Aˬ kuiˇ aˬ la˰-ahˇ mawˇ tawˆ tawˆ taˬ-awˇ , myaˆ pyawˬ-ahˇ paˇ jeh lahˇ cu˰ taˬ-euˬ meh . " Aˬ yaw˰-ahˇ mawˇ tawˆ puiˇ dzeh nehˬ-awˬ " lehˇ , aˬ yaw˰ ma˰-ahˇ Yeˬsuˇ ehˇ nehˬ-euˬ meh .
43011045	Maˬliˇ jawˇ gaˇ oe-euˬ tsawˇ haˬ g'awˬ mya ni Yeˬsuˇ k'oeˇ lo˰-ehˇ mˇ-euˬ gaˇ ya mawˇ-awˇ , aˬ yaw˰-ahˇ jah laˇ-euˬ meh .
43011046	Ehˇ k'aw˰ , tiˬ paˆ na deuˬ Paˬliˬsehˇ deuˬ jawˇ gaˇ g'o˰-iˇ-awˇ , Yeˬsuˇ neh mˇ-euˬ gaˇ kawˆ dzawˇ mehˬ-euˬ meh .
43011047	K'oeˇ ngeh , Paˬliˬsehˇ deuˬ hawˇ-eu piˇ ma aˬ yui˰ deuˬ Ba˰dzah aˇ muˇ-ahˇ tahˬ puˬ-awˇ , heu lo˰-ehˇ ehˇ-eu meh . " Aˬ dui aˬ joˆ-ehˇ jahˇ nmˇ . Tsawˇ haˬ k'oeˇ g'aˬ zahˬ leˇ paˬ-ehˇ g'eh-eu g'awˬ mya jeˬ mˇ lu˰ meh .
43011048	Aˬ yaw˰-ahˇ k'oeˇ lo˰-ehˇ teh˰-ehˇ mˇ mˇ-ehˇ bi jawˇ naˇ , tsawˇ haˬ yawˬ g'aˬ na lu˰ aˬ yaw˰-ahˇ jah leˇ jiˇ-eu ngaˇ . K'oeˇ lo˰-ehˇ pyeu˰ laˇ naˇ , Loˇmaˆ tsawˇ haˬ deuˬ oe-awˇ , aˬ dui-euˬ Uˬ duˬ tahˬ nymˇ nymˇ ma hawˇ-eu aˬ dui-euˬ tsawˇ jeuˬ-ahˇ laˆ cawˆ le-eu ngaˇ . "
43011049	Aˬ yaw˰ ma˰ la˰ k'oeˇ , Gaˬyaˬpaˇ lehˇ kuˇ-eu , k'oeˇ ngeh k'o˰-ahˇ Piˇ ma Yaw huiˬ g'aˬ geu˰ lu˰-eu g'aˬ ehˇ-eu , " Naw ma˰ aˬ jeˬ dawˇ ga ga te .
43011050	Tsawˇ jeuˬ tiˬ jeuˬ jeuˬ lah-ehˇ bi laˆ cawˆ-eu naˆ maˬ tseˇ , tsawˇ haˬ tiˬ g'aˬ bi shiˇ dah-eu muiˬ dzehˬ meh lehˇ naw ma˰ maˬ g'oˆ shaw nya te loˇ . "
43011051	Maˇ maˇ ni ehˇ le˰ naˇ , aˬ yaw˰ k'oeˇ lo˰-ehˇ ehˇ-eu-aˬ , aˬ yawˇ yaw˰ noeˬ doˆ-awˇ ehˇ-eu maˬ ngeuˇ-a . Ehˇ k'aw˰ , k'oeˇ ngeh k'o˰-ahˇ Piˇ ma Yaw huiˬ g'aˬ geu˰ lu˰-eu miˇ neh , Yuˇdaˆ tsawˇ jeuˬ g'aˇ duˬ Yeˬsuˇ shiˇ dah teh˰-a lehˇ , Miˬyehˇ-euˬ dawˬ ngehˬ dah-eu jeˬ pyeu˰-eu meh .
43011052	Aˬ yaw˰ ma˰ g'aˇ duˬ teh˰-ehˇ maˬ ngeuˇ ni , miˇ tsaˬ doe ni bi teh byaˆ taˬ-euˬ Miˬyehˇ-euˬ tsawˇ haˬ deuˬ tiˬ ma˰ tiˬ muˇ teh˰-ehˇ paˇ bi pyeu˰ laˇ-eu g'aˇ duˬ aˬ yaw˰ ya shiˇ dah-eu gaˇ kawˆ ngehˬ dah-eu jeˬ k'aw˰ pyeu˰-eu meh .
43011053	K'oeˇ ngeh nah neh dahˬ beh-awˇ , Yuˇdaˆ tsawˇ haˬ aˬ yui˰ aˬ tsu deuˬ Yeˬsuˇ-ahˇ seh˰-eu g'aˇ duˬ lehˬ hmˬ-euˬ meh .
43011054	K'oeˇ miˇ neh , Yeˬsuˇ Yuˇdaˆ miˇ k'ahˬ la˰ k'oeˇ aˬ cawˬ mawˇ gaˇ maˬ cah ni pyeu˰-iˇ-awˇ , k'aˇ shui˰ deh ga bawˇ tsahˬ bawˇ dahˇ dawˬ peh jaˆ-eu Eˇpaˬleˬ meuˬ-ahˇ iˇ-awˇ , zaˬ lahˇ deuˬ nehˬ-ehˇ k'oeˇ gaˇ jawˇ-euˬ meh .
43011055	Baˬsaˬkaˬ Bawˬ-iˬ g'eh-eu aˇ yamˬ peh laˇ-euˬ miˇ neh , bawˬ-iˬ maˬ g'eh mi naˆ-ehˇ g'awˇ mawˇ shawˇ-eu zahˇ jahˇ leˇ-eu g'aˇ duˬ , dahˇ taˆ jawˇ-eu tsawˇ haˬ g'awˬ mya ni Yeˬluˇsaˬlehˬ meuˬ-ahˇ le lu˰-eu meh .
43011056	Aˬ yaw˰ ma˰ Yeˬsuˇ-ahˇ poˆ lu˰-awˇ , Uˬ duˬ tahˬ nymˇ nymˇ ma la˰ k'oeˇ uiˬ leˇ-awˇ jawˇ ngeh , tiˬ g'aˬ tiˇ g'aˬ heu lo˰-ehˇ ehˇ-eu meh . " Naw ma˰-ahˇ aˬ joˆ-ehˇ noeˬ-eu nya . Aˬ yaw˰ bawˬ-iˬ g'eh gaˇ maˬ laˇ-eu yaw duˬ baw teh˰-a . Maˬ ngeuˇ-aˇ loˇ . "
43011057	Yeˬsuˇ jawˇ-eu k'aˇ mawˇ-euˬ tsawˇ haˬ ya tsa˰ gaˬ laˇ meh lehˇ , piˇ ma aˬ yui˰ deuˬ hawˇ-eu Paˬliˬsehˇ deuˬ neh dawˬ bi˰ taˬ-euˬ meh . Aˬ yaw˰ ma˰ Yeˬsuˇ-ahˇ nyeh˰ mi nya ni k'oeˇ lo˰-ehˇ dawˬ bi˰-euˬ jeˬ pyeu˰-eu meh .
43012001	Baˬsaˬkaˬ Bawˬ-iˬ g'eh-eu mehˬ hu ko˰ nah huˬ-ehˇ , aˬ yaw˰ neh bi g'o˰ deh˰ laˇ-euˬ Laˬzaˬluˇ k'oeˇ g'aˬ jawˇ-eu Beˬtaˬniˇ meuˬ-ahˇ Yeˬsuˇ iˇ-euˬ meh .
43012002	K'oeˇ gaˇ , aˬ yaw˰-ahˇ hawˬ byawˇ lawˇ nehˬ-euˬ meh . Maˬta g'aˬ hawˬ lahˬ dzaˇ lahˬ lahˬ-eu g'aˬ geu˰-awˇ , Laˬzaˬluˇ g'aˬ Yeˬsuˇ nehˬ-ehˇ hawˬ jawˬ jawˬ-euˬ meh .
43012003	Maˬliˇ-aˬ , naˬduˇ lehˇ kuˇ-eu aˇ bawˇ-euˬ tsiˇ neh jahˇ taˬ-euˬ aˇ poeˬ k'aˆ dui dui-eu tsiˇ yaw saw jeˬ smˬ kaˇ byah ni yuˇ-awˇ , Yeˬsuˇ-euˬ aˬ kuiˇ-ahˇ shehˆ daˆ-awˇ , aˬ yaw˰-euˬ uˬ duˬ tsehˇ kahˇ neh shiˆ shawˇ nehˬ-euˬ meh .
43012004	Tsiˇ yaw saw jeˬ k'oeˇ , nymˇ nymˇ lah-ehˇ saw dui dui-eu meh . Yeˬsuˇ-euˬ zaˬ lahˇ deuˬ la˰ k'oeˇ , aˇ nah Yeˬsuˇ-ahˇ ahˬ dzaˬ-euˬ g'aˬ pyeu˰-eu Yuˇdaˆ Iˇsaˬgaˬliˬoˆ heu lo˰-ehˇ ehˇ-eu meh .
43012005	" Aˬ jeˬ miˇ neh tsiˇ yaw saw jeˬ teu pyuˇ maˇ byaˆ smˬ yaˇ byaˆ-ehˇ neh ahˬ-awˇ , shaˬ zaˬ zahˬ zaˬ deuˬ-ahˇ maˬ biˇ nehˬ te . "
43012006	Shaˬ zaˬ zahˬ zaˬ deuˬ g'aˇ duˬ shaˇ noeˬ-awˇ aˬ yaw˰ k'oeˇ lo˰-ehˇ ehˇ-eu maˬ ngeuˇ-a . Aˬ yaw˰ smˇ k'oeˬ tiˬ g'aˬ miˇ neh , k'oeˇ lo˰-ehˇ g'eh-eu dawˬ ngehˬ-eu meh . Aˬ yaw˰-aˬ , pyuˇ pawˬ behˆ tawˬ-eu pyuˇ jeˬ hmˬ-eu g'aˬ pyeu˰-awˇ , tiˬ poˆ na pyuˇ daˬ yuˇ-awˇ aˬ yaw˰-euˬ g'aˇ duˬ zmˬ-eu tsawˇ haˬ pyeu˰-eu meh .
43012007	Yeˬsuˇ ehˇ-eu , " Aˬ yaw˰-ahˇ tiˬ jeˬ-iˬ taˬ ehˇ bahˬ nehˬ . Ngaˬ-ahˇ ba˰ pahˬ-eu aˇ nah g'aˇ duˬ aˬ yaw˰-euˬ tsiˇ yaw saw heu ehˬ-ehˇ zmˬ lu˰-uˇ .
43012008	Shaˬ zaˬ zahˬ zaˬ deuˬ naw ma˰ nehˬ-ehˇ aˬ myah lu˰ jawˇ meh . Ehˇ k'aw˰ , ngaˇ naw ma˰ nehˬ-ehˇ aˬ myah lu˰ jawˇ-eu maˬ ngeuˇ . "
43012009	Yeˬsuˇ Beˬtaˬniˇ meuˬ-ahˇ jawˇ-eu gaˇ kawˆ tsawˇ haˬ g'awˬ mya ni ya gaˬ-awˇ , k'oeˇ gaˇ iˇ-euˬ meh . Yeˬsuˇ k'oeˇ gaˇ jawˇ-eu baˬ da neh teh˰-ehˇ maˬ ngeuˇ ni , Yeˬsuˇ neh bi g'o˰ deh˰ laˇ-euˬ Laˬzaˬluˇ k'oeˇ g'aˬ-ahˇ haw mawˇ maw˰-eu miˇ neh k'aw˰ , tsawˇ haˬ iˇ myaˬ-euˬ jeˬ pyeu˰-eu meh .
43012010	K'oeˇ miˇ neh , piˇ ma aˬ yui˰ deuˬ Laˬzaˬluˇ-ahˇ g'eh seh˰-eu lehˇ lehˬ hmˬ-euˬ meh .
43012011	Aˬ jeˬ miˇ neh ehˇ naˇ , aˬ yaw˰ shiˇ-awˇ g'o˰ deh˰ laˇ-euˬ baˬ da neh , Yuˇdaˆ tawˇ haˬ g'awˬ mya ni aˬ yaw˰ ma˰-ahˇ byehˇ dzeh-awˇ , Yeˬsuˇ-ahˇ jah laˇ lu˰-eu meh .
43012012	Yawˬ nah yawˬ , Baˬsaˬkaˬ Bawˬ-iˬ g'eh laˇ-euˬ tsawˇ haˬ aˇ ma˰ ma˰ ma k'oeˇ deuˬ , Yeˬluˇsaˬlehˬ meuˬ-ahˇ Yeˬsuˇ laˇ lu˰-eu gaˇ kawˆ ya gaˬ-euˬ meh .
43012013	K'oeˇ miˇ neh , aˬ yaw˰ ma˰ daoˇ uˬ pyaˬ ba˰-awˇ , aˬ yaw˰-ahˇ ha laˬ-iˇ-eu lehˇ heu lo˰-ehˇ guˇ guˇ-ehˇ doˆ-iˇ-euˬ meh . " Miˬyehˇ-ahˇ ja ceuˬ-awˬ . Sahˬpaˬ Miˬyehˇ-euˬ tsawˇ myahˇ uˬ moˆ oe-euˬ g'aˬ-ahˇ Miˬyehˇ guiˬ lahˬ bi˰ lu˰-uˇ . Iˇsaˬleˬlaˆ tsawˇ jeuˬ-euˬ sahˬ paˬ-ahˇ Miˬyehˇ guiˬ lahˬ bi˰ lu˰-uˇ . "
43012014	Jaˇli˰ la˰ k'oeˇ ehˇ taˬ-euˬ jaˆ-eu lo˰-ehˇ , Yeˬsuˇ mahˬ tahˬ laˆ tiˬ mawˇ poˆ mawˇ-awˇ dziˬ-euˬ meh . Jaˇli˰ la˰ k'oeˇ heu lo˰-ehˇ ehˇ taˬ-euˬ meh .
43012015	" Ziˇoˬ meuˬ-oˇ taˬ guˆ . Nawˬ-euˬ dzoeˬ dzaˬ sahˬ paˬ , tahˬ laˆ dziˬ-awˇ oe lu˰ meh . "
43012016	Pyeu˰ laˇ-euˬ gaˇ kawˆ k'oeˇ-euˬ dawˬ tsui˰-ahˇ , aˇ dahˬ beh ngeh zaˬ lahˇ deuˬ maˬ siˬ nya-a . Ehˇ k'aw˰ , Yeˬsuˇ g'o˰ deh˰ laˇ-awˇ yaw sheh˰ k'ahˬ sehˇ za g'aˬ ngeh , Jaˇli˰ la˰ k'oeˇ ehˇ taˬ-euˬ k'oeˇ aˬ yaw˰-ahˇ ehˇ-euˬ jeˬ pyeu˰-awˇ , aˬ yaw˰ ma˰ Yeˬsuˇ-ahˇ ha-euˬ k'oeˇ-aˬ , Jaˇli˰ la˰ k'oeˇ ehˇ taˬ-euˬ dawˬ byah laˇ ni mˇ-euˬ jeˬ pyeu˰-eu gaˇ kawˆ , aˬ yaw˰ ma˰ siˬ duˬ-euˬ meh .
43012017	Yeˬsuˇ Laˬzaˬluˇ-ahˇ lmˬ bymˇ la˰ k'oeˇ neh kuˇ doˆ le˰-awˇ bi g'o˰ deh˰ laˇ gaˇ mawˇ-euˬ tsawˇ haˬ deuˬ , aˬ yaw˰ ma˰ neh ya mawˇ-euˬ lo˰-ehˇ aˬ cawˬ-ahˇ dzawˇ mehˬ-euˬ meh .
43012018	Tsawˇ haˬ aˇ ma˰ k'oeˇ ma˰ aˬ yaw˰ neh mˇ-euˬ zahˬ leˇ paˬ-ehˇ g'eh-eu gaˇ kawˆ ya gaˬ taˬ-euˬ miˇ neh , aˬ yaw˰-ahˇ ha laˬ le-euˬ jeˬ pyeu˰-eu meh .
43012019	K'oeˇ ngeh , Paˬliˬsehˇ deuˬ tiˬ g'aˬ tiˇ g'aˬ ehˇ-eu , " Haw sheˇ . Aˬ dui ma˰ neh noeˬ taˬ-euˬ jeˬ maˬ paˇ mˇ pyeu˰ nya ngaˇ . Miˇ tsaˬ zaˬ dawˬ tawˆ lu˰ aˬ yaw˰-euˬ mehˬ nah caw teh-iˇ jiˇ-euˬ ngaˇ . "
43012020	Baˬsaˬkaˬ Bawˬ-iˬ g'eh ngeh , Yeˬluˇsaˬlehˬ meuˬ-ahˇ uˬ duˬ tahˬ leˇ-euˬ deuˬ la˰ k'oeˇ , Heˬlaˬsaˇ tsawˇ haˬ k'aw˰ keuˬ-eu meh .
43012021	Heˬlaˬsaˇ tsawˇ haˬ k'oeˇ deuˬ , Gaˬliˬlehˇ miˇ k'ahˬ Behˬdzeˇdaˬ meuˬ-ahˇ jawˇ-euˬ Piˇliˇpuˆ jawˇ gaˇ iˇ-awˇ , " Saˬ laˬ-oˇ , nga ma˰ Yeˬsuˇ-ahˇ mawˇ maw˰ nya " lehˇ ehˇ nehˬ-euˬ meh .
43012022	Piˇliˇpuˆ Aˬdehˬlehˬ-ahˇ cawˬ-iˇ-awˇ , aˬ yaw˰ nya˰-ehˇ tiˬ kawˆ lo˰-ehˇ Yeˬsuˇ-ahˇ ehˇ nehˬ leˇ-euˬ meh .
43012023	Yeˬsuˇ aˬ yaw˰ nya˰-ahˇ ehˇ nehˬ-eu , " Tsawˇ haˬ-euˬ Zaˬmaˇ huiˬ dui dui-eu yaw sheh˰ k'ahˬ sehˇ za-eu aˇ yamˬ keuˆ laˇ-euˬ meh .
43012024	Ngaˇ naw nya˰-ahˇ maˇ jawˆ ni ehˇ-eu ma . Cehˇ cehˇ nuiˆ tiˬ nuiˆ-aˬ , miˇ tsaˬ-ahˇ ga-iˇ-awˇ maˬ shiˇ k'oeˇ keuˆ ni , cehˇ cehˇ nuiˆ tiˬ nuiˆ teh˰ meh . Ehˇ k'aw˰ , cehˇ cehˇ nuiˆ k'oeˇ nuiˆ shiˇ ngeh , cehˇ cehˇ nuiˆ g'awˬ mya ni paˇ myaˬ laˇ-eu meh .
43012025	Yawˬ ha-euˬ deh˰-eu jeˬ-ahˇ gaˬ-eu tsawˇ haˬ-aˬ , deh˰-eu jeˬ-ahˇ smˬ-iˇ teh˰-a . Miˇ tsaˬ k'oeˇ taˆ deh˰ ngeh yawˬ ha-euˬ deh˰-eu jeˬ-ahˇ muiˇ-eu tsawˇ haˬ-aˬ , mˬ maˬ maˬ byaˆ zaˇ ziˇ deh˰-eu jeˬ-ahˇ za teh˰-a .
43012026	Ngaˬ-euˬ gaˇ mˇ maw˰-eu tsawˇ haˬ aˬ geuˬ g'aˬ maˬ kaˬ , ngaˬ-euˬ mehˬ nah ya caw teh laˇ meh . Aˬ jeˬ miˇ neh ehˇ naˇ , ngaˬ-euˬ zaˬ k'aˆ-aˬ , ngaˇ k'aˇ jawˇ gaˇ ya jawˇ teh˰-a . Ngaˬ-euˬ gaˇ k'aˇ mˇ-eu tsawˇ haˬ-ahˇ ngaˬ Da taˬ huiˬ taˬ mahˇ nehˬ teh˰-a . "
43012027	" Ngaˬ-euˬ nui ma shaˬ zahˬ na˰ dui dui nya . A joˆ-ehˇ ehˇ paˬ maˬ siˬ miˇ-a . ' Aˬ da-oˇ , aˇ yamˬ heu yamˬ ngaˬ-euˬ k'oeˇ taˆ taˬ bi keuˆ le la˰ ' lehˇ ehˇ naˇ muiˬ-eu maˬ siˬ . Ehˇ k'aw˰ , heu-euˬ g'aˇ duˬ ngaˇ oe-euˬ jeˬ pyeu˰-eu ma . K'oeˇ miˇ neh , shaˬ zahˬ heu ngaˇ ya pi meh .
43012028	Aˬ da-oˇ , nawˬ-euˬ yaw sheh˰ k'ahˬ sehˇ bi mawˇ-awˬ . " K'oeˇ ngeh , mˬ k'oeˇ taˆ dawˬ ngehˬ-awˇ ehˇ g'eh le˰-eu , " Ngaˬ-euˬ yaw sheh˰ k'ahˬ sehˇ bi mawˇ g'aˬ-euˬ ma . Ehˇ k'aw˰ , tiˬ poˆ paˇ bi mawˇ te siˬ . "
43012029	K'oeˇ gaˇ yaw˰ lu˰-eu tsawˇ haˬ aˇ ma˰ teˇ saˇ k'oeˇ saˇ-ahˇ ya gaˬ ngeh , tiˬ paˆ na deuˬ " Mˬ jeˬ jeˬ-eu nya " lehˇ ehˇ-awˇ , tiˬ paˆ na deuˬ , " Mˬ taˆ g'aˬ k'ehˇ aˬ yaw˰-ahˇ dawˬ ngehˬ cawˬ-eu nya " lehˇ ehˇ-eu meh .
43012030	Ehˇ k'aw˰ , aˬ yaw˰ ma˰-ahˇ Yeˬsuˇ ehˇ nehˬ-eu , " Dawˬ k'oeˇ ngehˬ doˆ le-euˬ-aˬ , ngaˬ-euˬ g'aˇ duˬ maˬ ngeuˇ-a . Naw ma˰-euˬ g'aˇ duˬ meh .
43012031	Nymˬ-mˇ miˇ tsaˬ heu-ahˇ yaˇ k'aˬ daˇ-eu aˇ yamˬ tsaˬ laˇ-euˬ meh . Nymˬ-mˇ miˇ tsaˬ heu-ahˇ uˆ lahˇ lu˰-eu g'aˬ bi teh dzeh teh˰-a .
43012032	Miˇ tsaˬ heu k'oeˇ taˆ ngaˬ-ahˇ k'ahˬ tuˇ ngeh , tsawˇ haˬ yawˬ g'aˬ na lu˰ ngaˇ jawˇ gaˇ laˇ ni ngaˇ jahˇ ma . "
43012033	Aˬ yaw˰ k'oeˇ lo˰-ehˇ ehˇ-eu k'oeˇ-aˬ , aˬ yaw˰ aˬ jeˬ-euˬ g'aˇ duˬ shiˇ-eu lehˇ g'eh-eu gaˇ kawˆ ehˇ maw˰-eu meh .
43012034	Tsawˇ haˬ aˇ ma˰ ehˇ-eu , " Nga ma˰-euˬ Zahˇ dawˬ k'o˰ dawˬ la˰ k'oeˇ , Meˬsiˇya mˬ maˬ maˬ byaˆ zaˇ ziˇ deh˰ meh lehˇ ehˇ taˬ-euˬ meh . Tsawˇ haˬ-euˬ Zaˬmaˇ-ahˇ bi k'ahˬ tuˇ teh˰-a lehˇ nawˇ aˬ joˆ-ehˇ ehˇ nya te . Tsawˇ haˬ-euˬ Zaˬmaˇ k'oeˇ aˬ suˇ g'aˬ-a . "
43012035	Yeˬsuˇ ehˇ-eu , " Yaw sheh˰-aˬ , naw ma˰ nehˬ-ehˇ tiˬ k'ehˬ jawˇ teh˰-a . Naw ma˰ yaw sheh˰ za lu˰ ngeh , naw ma˰ k'oeˇ taˆ yaw zahˇ maˬ bi keuˆ le ni cah tehˇ tehˬ-awˬ . Aˬ jeˬ miˇ neh ehˇ naˇ , yaw zahˇ la˰ k'oeˇ cah-eu tsawˇ haˬ-aˬ , yawˬ ha aˬ geu paw iˇ lu˰-eu maˬ siˬ nya-a .
43012036	Yaw sheh˰-ahˇ jah-awˬ . Naw ma˰ yaw sheh˰ za ngeh jawˇ , yaw sheh˰-euˬ zaˬ pyeu˰ laˇ teh˰-a . " Yeˬsuˇ k'oeˇ lo˰-ehˇ ehˇ g'aˬ ngeh , aˬ yaw˰ ma˰ maˬ mawˇ gaˇ iˇ doˆ-awˇ jawˇ-iˇ-euˬ meh .
43012037	Aˬ yaw˰ ma˰-euˬ mehˬ shi zahˬ leˇ paˬ-ehˇ g'eh-eu jeˬ k'oeˇ naˆ ni mˇ mehˬ-euˬ k'aw˰ , aˬ yaw˰ ma˰ aˬ yaw˰-ahˇ maˬ jah-a .
43012038	Aˬ yaw˰ ma˰ maˬ jah-eu k'oeˇ-aˬ , Miˬyehˇ g'aˇ duˬ ngehˬ dah-eu Iˇsaˬyaˇ neh ehˇ taˬ-euˬ dawˬ heu dawˬ byah laˇ-eu g'aˇ duˬ pyeu˰-eu meh . " Gaˇ kawˆ heu nga ma˰ ja mehˬ gaˇ , jah nehˬ la˰-eu aˬ suˇ jawˇ nmˇ . Heu-euˬ la˰ k'oeˇ Miˬyehˇ aˬ la˰ , ahˇ lu˰ meh lehˇ aˬ suˇ mawˇ nmˇ . "
43012039	Aˬ yaw˰ ma˰ aˬ diˇ maˬ jah-a . Aˬ jeˬ miˇ neh ehˇ naˇ , Iˇsaˬyaˇ neh heu lo˰-ehˇ paˇ ehˇ taˬ-euˬ jaˆ-eu meh .
43012040	" Tsawˇ haˬ heu deuˬ nui ma g'ahˇ-awˇ , naˬ bawˇ yaw tuˇ bi tuˇ laˇ-awˇ , myaˆ nuiˆ myaˆ beh˰ laˆ beh˰ nehˬ-awˬ . K'oeˇ lo˰-ehˇ maˬ jahˇ nehˬ taˬ naˇ , yaw˰ ma˰ myaˆ nuiˆ haw mawˇ nya-awˇ , naˬ bawˇ gaˬ nya laˇ-eu uˬ ta˰ , nui ma g'oˆ shaw nya-eu miˇ neh , ngaˇ jawˇ paw paˇ g'o˰ k'o˰ laˇ-awˇ , naˇ gawˇ bi yaˇ taˬ laˇ teh˰-a . "
43012041	Iˇsaˬyaˇ neh k'oeˇ lo˰-ehˇ ehˇ taˬ-euˬ k'oeˇ-aˬ , Yeˬsuˇ-euˬ yaw sheh˰ k'ahˬ sehˇ-ahˇ aˬ yaw˰ ya mawˇ-awˇ aˬ yaw˰-euˬ gaˇ kawˆ ehˇ taˬ-euˬ jeˬ pyeu˰-eu meh .
43012042	Yuˇdaˆ tsawˇ haˬ aˬ yui˰ aˬ tsu deuˬ la˰ k'oeˇ k'aw˰ , Yeˬsuˇ-ahˇ jah-eu g'awˬ mya ni jawˇ-eu meh . Ehˇ k'aw˰ , Yuˇdaˆ tsawˇ haˬ-euˬ uˬ duˬ tahˬ nymˇ-ahˇ maˬ bi ta˰ ni Paˬliˬsehˇ deuˬ teh dzeh laˇ gaˇ guˆ-eu miˇneh , bya cehˆ ni maˬ ehˇ doˆ peuˬ-a .
43012043	Miˬyehˇ neh ciˬ poeˬ nehˬ-euˬ jeˬ-ahˇ naˆ maˬ tseˇ , tsawˇ haˬ zaˬ neh ciˬ poeˬ nehˬ-euˬ jeˬ-ahˇ aˬ yaw˰ ma˰ geu˰ maw˰-eu meh .
43012044	Yeˬsuˇ teˇ saˇ yaw k'aˆ k'aˆ-ehˇ ehˇ-eu , " Ngaˬ-ahˇ k'aˇ jah-eu tsawˇ haˬ-aˬ , ngaˬ-ahˇ teh˰-ehˇ jah-eu maˬ ngeuˇ-a . Ngaˬ-ahˇ k'ehˇ g'eh le˰-eu g'aˬ-ahˇ k'aw˰ jah gaˇ duˇ-eu meh .
43012045	Ngaˬ-ahˇ mawˇ-eu tsawˇ haˬ-aˬ , ngaˬ-ahˇ k'ehˇ g'eh le˰-euˬ g'aˬ-ahˇ mawˇ gaˇ duˇ-eu meh .
43012046	Ngaˬ-ahˇ k'aˇ jah-eu tsawˇ haˬ yaw zahˇ la˰ k'oeˇ maˬ paˇ ya jawˇ ni , yaw sheh˰ lo˰-ehˇ miˇ tsaˬ heu k'oeˇ taˆ ngaˇ za˰ le-euˬ ma .
43012047	Ngaˬ-euˬ dawˬ ya gaˬ-awˇ maˬ jah-eu tsawˇ haˬ-ahˇ ngaˇ yaˇ k'aˬ maˬ daˇ . Miˇ tsaˬ-ahˇ yaˇ k'aˬ daˇ le-eu lehˇ ngaˇ oe-euˬ maˬ ngeuˇ . Ka k'o˰ le-eu lehˇ oe-euˬ ma .
43012048	Ngaˬ-ahˇ maˬ ha geu˰-ehˇ ngaˬ-euˬ dawˬ-ahˇ maˬ naˇ haˬ geu˰-eu tsawˇ haˬ-ahˇ yaˇ k'aˬ daˇ-eu g'aˬ jawˇ meh . Miˇ tsaˬ heu aˇ saˬ saˬ ngeh nah , ngaˬ neh ngehˬ dzeuˇ-euˬ dawˬ heu deuˬ aˬ yaw˰-ahˇ yaˇ k'aˬ daˇ teh˰-a .
43012049	Ngaˇ ehˇ-eu heu tsaˬ ma . Aˬ jeˬ miˇ neh-ehˇ naˇ , ngaˬ-euˬ nui noeˬ nui loˆ ngehˬ-eu maˬ ngeuˇ . Ngaˬ-ahˇ k'ehˇ g'eh le˰-euˬ Aˬda neh bi ngehˬ bi tmˇ la˰-euˬ meh .
43012050	Aˬ yaw˰-euˬ dawˬ la˰ k'oeˇ mˬ maˬ maˬ byaˆ zaˇ ziˇ deh˰-eu jeˬ ahˇ meh lehˇ ngaˇ siˬ nya ma . Ngaˬ neh ngehˬ-euˬ dawˬ-aˬ , Aˬ da Miˬ yehˇ neh ngaˬ-ahˇ bi ngehˬ la˰-euˬ dawˬ meh . "
43013001	Baˬsaˬkaˬ Bawˬ-iˬ keuˆ le-eu mehˬ hu ngeh nah , aˬ yaw˰ miˇ tsaˬ heu-ahˇ g'awˬ-iˇ-awˇ , Aˬda jawˇ gaˇ ya g'o˰ leˇ-eu aˇ yamˬ tsaˬ laˇ-euˬ gaˇ kawˆ Yeˬsuˇ siˬ nya-eu meh . Miˇtsaˬ k'oeˇ taˆ jawˇ-eu aˬ yaw˰-ahˇ jah-eu tsawˇ haˬ deuˬ-ahˇ aˬ yaw˰ gaˬ-awˇ , aˇ saˬ saˬ ngeh keuˆ ni gaˬ-euˬ meh .
43013002	Yeˬsuˇ hawˇ-eu aˬ yaw˰-euˬ zaˬ lahˇ deuˬ ci˰ hawˬ dzaˬ lu˰-eu meh . Siˇmoˬ Iˇsaˬgaˬliˬoˆ-euˬ aˬ li Yuˇdaˆ-euˬ nui ma la˰ k'oeˇ , Yeˬsuˇ-ahˇ ahˬ dzaˬ maw˰-eu nui ma Neh˰sahˬpaˬ neh dawˆ ahˇ g'aˬ nehˬ-euˬ meh .
43013003	Aˬda neh Yeˬsuˇ-ahˇ baoˬ tiˬ byah ni bi˰ taˬ-euˬ gaˇ kawˆ Yeˬsuˇ siˬ nya-eu meh . Aˬ yaw˰ Aˬda jawˇ gaˇ neh oe-awˇ , Aˬda jawˇ gaˇ ya g'o˰ leˇ-eu gaˇ kawˆ k'aw˰ , siˬ nya-eu meh .
43013004	K'oeˇ miˇ neh , aˬ yaw˰ hawˬ jeh-ahˇ tuˇ-awˇ , k'oeˇ taˆ dm lu˰-eu pehˇ k'ahˬ pehˇ mahˇ lehˆ-awˇ , jo˰-ahˇ paˇ jeh pa˰-euˬ meh .
43013005	K'oeˇ naˇ , k'mˬ maˬ shehˇ byehˇ-ahˇ iˇ cu˰ shehˆ ahˇ-awˇ , zaˬ lahˇ deuˬ-euˬ aˬ kuiˇ dzui˰ nehˬ-awˇ , jo˰-ahˇ pa˰ taˬ-euˬ paˇ jeh neh shiˆ gui nehˬ-euˬ meh .
43013006	Siˇmoˬ Beˬtuˆluˆ jawˇ gaˇ iˇ keuˆ ngeh , heu lo˰-ehˇ ehˇ-eu meh . " Sahˬpaˬ-oˇ , nawˇ ngaˬ-euˬ aˬ kuiˇ dzui˰-eu lehˇ g'eh te loˇ . "
43013007	Yeˬsuˇ ehˇ-eu , " Ngaˇ mˇ lu˰-eu heu nawˇ nymˬ-mˇ maˬ g'oˆ shaw-a siˬ . Ehˇ k'aw˰ , ni shawˇ pehˬ siˬ nya laˇ teh˰-a . "
43013008	Beˬtuˆluˆ ehˇ-eu , " Nawˬ neh ngaˬ-euˬ aˬ kuiˇ tiˬ jawˇ-iˬ maˬ bi dzui˰ . " Yeˬsuˇ ehˇ-eu , " Nawˬ-euˬ aˬ kuiˇ ngaˇ maˬ ya dzui˰ nehˬ naˇ , nawˇ ngaˬ-ahˇ maˬ paˇ ta˰ nya meh . "
43013009	Siˇmoˬ Beˬtuˆluˆ ehˇ-eu , " Sahˬpaˬ-oˇ , toˆ-ehˇ jeˬ maˬ-iˬ , ngaˬ-euˬ aˬ kuiˇ teh˰-ehˇ maˬ ngeuˇ ni , aˬ la˰ hawˇ-eu uˬ duˬ jiˇ dzui˰ nehˬ la˰-awˬ . "
43013010	Yeˬsuˇ ehˇ-eu , " Iˇ cu˰ dzui˰ g'aˬ-euˬ tsawˇ haˬ-aˬ , yaw shawˇ miˇ neh , aˬ kuiˇ maˬ ngeuˇ naˇ dzui˰-eu maˬ paˇ loˬ meh . Naw ma˰ la˰ k'oeˇ tiˬ g'aˬ maˬ ngeuˇ naˇ dawˬ tawˆ lu˰ yaw shawˇ meh . "
43013011	Aˬ geu g'aˬ aˬ yaw˰-ahˇ ahˬ dzaˬ-eu lehˇ g'eh-eu gaˇ kawˆ Yeˬsuˇ siˬ duˬ taˬ-euˬ miˇ neh , " Naw ma˰ la˰ k'oeˇ tiˬ g'aˬ maˬ ngeuˇ naˇ dawˬ tawˆ lu˰ yaw shawˇ meh " lehˇ ehˇ-eu jeˬ pyeu˰-eu meh .
43013012	Yeˬsuˇ aˬ yaw˰ ma˰-ahˇ aˬ kuiˇ dzui˰ nehˬ jiˇ g'aˬ ngeh , pehˇ k'ahˬ pehˇ mahˇ paˇ dm-awˇ , aˬ yaw˰-euˬ nuiˇ duˬ-ahˇ hawˬ jawˬ paˇ jawˬ leˇ-awˇ , heu lo˰-ehˇ ehˇ-eu meh . " Naw ma˰-ahˇ ngaˬ neh mˇ nehˬ-euˬ heu naw ma˰ g'oˆ shaw ma loˇ . "
43013013	Naw ma˰ ngaˬ-ahˇ ' Saˬ laˬ-oˇ ' , ' Sahˬpaˬ-oˇ ' lehˇ kuˇ-eu meh . Naw ma˰ k'oeˇ lo˰-ehˇ kuˇ-eu tsaˬ meh . Aˬ jeˬ miˇ neh ehˇ naˇ , ngaˇ-aˬ , naw ma˰ kuˇ-eu lo˰-ehˇ naw ma˰-euˬ saˬ laˬ hawˇ-eu Sahˬpaˬ pyeu˰-eu ma .
43013014	Naw ma˰-euˬ Sahˬpaˬ hawˇ-eu naw ma˰-euˬ saˬ laˬ pyeu˰-eu ngaˇ-aˬ , naw ma˰-euˬ aˬ kuiˇ dzui˰ nehˬ g'aˬ-euˬ ma . K'oeˇ miˇ neh , naw ma˰ k'aw˰ tiˬ g'aˬ tiˇ g'aˬ aˬ kuiˇ dzui˰ nehˬ-eu tsaˬ meh .
43013015	Naw ma˰ ngaˬ-ahˇ dzaw geu˰-awˇ mˇ nya ni , ngaˇ naw ma˰-ahˇ mˇ mehˬ nehˬ g'aˬ-euˬ ma .
43013016	Ngaˇ naw ma˰-ahˇ maˇ jawˆ ni ehˇ nehˬ nyaˇ . Zaˬ k'aˆ-aˬ baw leˬ naˆ maˬ tseˇ maˬ huiˬ dzehˬ-aˇ . Myawˬ k'ehˇ g'oˆ le-euˬ g'aˬ-aˬ , aˬ yaw˰-ahˇ k'ehˇ g'eh le˰-euˬ g'aˬ naˆ maˬ tseˇ maˬ huiˬ dzehˬ-aˇ .
43013017	Nymˬ-mˇ , gaˇ kawˆ heu deuˬ naw ma˰ ya siˬ g'aˬ jiˇ-euˬ meh . Siˬ nya-eu lo˰-ehˇ mˇ naˇ , naw ma˰ aˇ naˆ ni guiˬ lahˬ huiˬ-eu nga .
43013018	" Naw ma˰ dawˬ tawˆ lu˰ gaˇ kawˆ ngaˇ ehˇ lu˰-eu maˬ ngeuˇ . Ngaˬ neh tseˇ doˆ-euˬ tsawˇ haˬ deuˬ ngaˇ siˬ nya ma . Ehˇ k'aw˰ , Jaˇli˰ la˰ k'oeˇ ehˇ taˬ-euˬ , ' Ngaˬ nehˬ-ehˇ g'awˬ nyoeˇ k'mˬ maˬ ta˰-eu g'aˬ ngaˬ-ahˇ puiˬ-eu meh ' lehˇ ehˇ-eu dawˬ k'oeˇ dawˬ maˬ byah laˇ-ehˇ maˬ g'eh nya-a .
43013019	Aˬ diˇ aˬ maˇ pyeu˰ laˇ ngeh jawˇ , ngaˬ neh ehˇ-euˬ lo˰-ehˇ ngaˇ-aˬ ngaˇ law hawˇ nga lehˇ naw ma˰ siˬ nya ni , maˬ pyeu˰ laˇ mi naˆ-ehˇ naw ma˰-ahˇ ehˇ k'mˬ taˬ-eu ma . "
43013020	Ngaˇ naw ma˰-ahˇ maˇ jawˆ ni ehˇ nehˬ nyaˇ . Ngaˬ neh k'ehˇ g'eh-euˬ tsawˇ haˬ-ahˇ k'aˇ ha geu˰-eu tsawˇ haˬ-aˬ , ngaˬ-ahˇ ha geu˰ gaˇ duˇ-awˇ , ngaˬ-ahˇ k'aˇ ha geu˰-eu tsawˇ haˬ-aˬ , ngaˬ-ahˇ k'ehˇ g'eh le˰-euˬ g'aˬ-ahˇ ha geu˰ gaˇ duˇ-eu meh . "
43013021	Yeˬsuˇ k'oeˇ lo˰-ehˇ ehˇ g'aˬ ngeh jawˇ , aˬ yaw˰-euˬ nui ma shaˬ zahˬ mˇ dui dui-eu la˰ k'oeˇ , heu lo˰-ehˇ bya cehˆ ni ehˇ doˆ nehˬ-euˬ meh . " Ngaˇ naw ma˰-ahˇ maˇ jawˆ ni ehˇ-eu ma . Naw ma˰ la˰ k'oeˇ tiˬ g'aˬ ngaˬ-ahˇ ahˬ dzaˬ teh˰-a . "
43013022	Zaˬ lahˇ deuˬ tiˬ g'aˬ tiˇ g'aˬ haw haw-ehˇ , aˬ yaw˰ aˬ suˇ g'aˬ-ahˇ ehˇ maw˰-eu maˬ siˬ lehˇ zahˬ leˇ-euˬ meh .
43013023	Yeˬsuˇ gaˬ-euˬ zaˬ lahˇ tiˬ g'aˬ Yeˬsuˇ-euˬ dawˬ peh nuiˇ lu˰-eu meh .
43013024	Siˇmoˬ Beˬtuˆluˆ neh zaˬ lahˇ k'oeˇ g'aˬ-ahˇ la˰ dzawˇ dzawˇ nehˬ-awˇ , " Aˬ suˇ g'aˬ-ahˇ ehˇ maw˰ te lehˇ aˬ yaw˰-ahˇ tiˬ poˆ naˇ haˬ-iˬ sheˇ " lehˇ ehˇ nehˬ-euˬ meh .
43013025	Zaˬ lahˇ k'oeˇ g'aˬ Yeˬsuˇ dawˬ peh jiˆ tuˆ leˇ-awˇ , " Sahˬpaˬ-oˇ , aˬ suˇ g'aˬ-ahˇ ehˇ maw˰ te " lehˇ naˇ haˬ-euˬ meh .
43013026	Yeˬsuˇ ehˇ-eu , " Ngaˇ kaˬ muˇ yuˇ-awˇ g'awˬ nyoeˇ-ahˇ tahˬ leh˰-awˇ bi˰ nehˬ ma . Ngaˬ neh bi˰ nehˬ-euˬ k'oeˇ g'aˬ-aˬ , ngaˇ ehˇ-eu k'oeˇ g'aˬ meh . " K'oeˇ naˇ , aˬ yaw˰ kaˬ muˇ yuˇ-awˇ g'awˬ nyoeˇ-ahˇ tahˬ leh˰-awˇ , Siˇmoˬ Iˇsaˬgaˬliˬoˆ-euˬ aˬ li Yuˇdaˆ-ahˇ bi˰-euˬ meh .
43013027	Kaˬ muˇ k'oeˇ-ahˇ Yuˇdaˆ yuˇ-eu nehˬ-ehˇ , Saˬdaˬ aˬ yaw˰-euˬ la˰ k'oeˇ uˇ leˇ-euˬ meh . " Nawˇ mˇ-eu lehˇ g'eh-eu jeˬ-ahˇ yaw kawˇ-ehˇ mˇ-awˬ " lehˇ , aˬ yaw˰-ahˇ Yeˬsuˇ ehˇ nehˬ-euˬ meh .
43013028	Aˬ jeˬ miˇ neh Yeˬsuˇ aˬ yaw˰-ahˇ k'oeˇ lo˰-eh ehˇ nehˬ-eu gaˇ kawˆ , hawˬ jawˬ jawˬ lu˰-eu tsawˇ haˬ nui deuˬ maˬ siˬ nya-a .
43013029	Yuˇdaˆ-aˬ , pyuˇ pawˬ behˆ tawˬ-eu pyuˇ jeˬ hmˬ-eu g'aˬ pyeu˰-eu miˇ neh , Yeˬsuˇ aˬ yaw˰-ahˇ k'ehˇ-awˇ , Bawˬ-iˬ g'eh gaˇ zmˬ-eu jeˬ maˬ ngeuˇ naˇ , shaˬ zaˬ zahˬ zaˬ-ahˇ bi˰-eu tiˬ jeˬ paˬ bi zeuˇ-iˇ-eu lehˇ ehˇ-eu paˬ lehˇ , zaˬ lahˇ tiˬ paˆ na deuˬ noeˬ-euˬ meh .
43013030	Yuˇdaˆ-aˬ , kaˬ muˇ k'oeˇ jeh˰ yuˇ-awˇ doˆ-iˇ-euˬ meh . K'oeˇ ngeh , sehˇ g'ahˇ ceh laˇ taˬ-euˬ meh .
43013031	Yuˇdaˆ doˆ-iˇ dzeuˇ ngeh , Yeˬsuˇ heu lo˰-ehˇ ehˇ-eu meh . " Nymˬ-mˇ poˆ jawˇ-aˬ , Tsawˇhaˬ-euˬ Zaˬmaˇ-euˬ yaw sheh˰ k'ahˬ sehˇ-ahˇ ya mawˇ teh˰-a . Zaˬmaˇ-euˬ la˰ k'oeˇ , Miˬyehˇ-euˬ yaw sheh˰ k'ahˬ sehˇ-ahˇ ya mawˇ teh˰-a .
43013032	Tsawˇhaˬ-euˬ Zaˬmaˇ la˰ k'oeˇ Miˬyehˇ-euˬ yaw sheh˰ k'ahˬ sehˇ ya mawˇ-eu jeˬ ngeuˇ naˇ , Miˬyehˇ-euˬ la˰ k'oeˇ Tsawˇhaˬ-euˬ Zaˬmaˇ-euˬ yaw sheh˰ k'ahˬ sehˇ pah mehˬ le teh˰-a . Miˬyehˇ yaw kawˇ-ehˇ pah mehˬ le teh˰-a .
43013033	Ngaˇ gaˬ-eu ngaˬ-euˬ zaˬ deuˬ-oˇ , ngaˇ naw ma˰ nehˬ-ehˇ g'awˬ myahˇ ni maˬ paˇ ya jawˇ meh . Naw ma˰ ngaˬ-ahˇ poˆ teh˰-a . Yuˇdaˆ tsawˇ haˬ aˬ yui˰ aˬ tsu deuˬ-ahˇ ngaˬ neh ehˇ nehˬ-euˬ dawˬ ngaˇ naw ma˰-ahˇ paˇ ehˇ nehˬ nyaˇ . ' Ngaˇ le-eu lehˇ g'eh-eu jawˇ duˬ-ahˇ naw ma˰ maˬ le nya-a . '
43013034	Nymˬ-mˇ ngaˇ naw ma˰-ahˇ zahˇ dawˬ k'o˰ dawˬ yaw shui˰ bi˰ ya˰-eu ma . Tiˬ g'aˬ tiˇ g'aˬ gaˬ-awˬ . Ngaˇ naw ma˰-ahˇ gaˬ gaˇ duˇ ni , naw ma˰ tiˬ g'aˬ tiˇ g'aˬ ya gaˬ meh .
43013035	Naw ma˰ tiˬ g'aˬ tiˇ g'aˬ gaˬ-eu jeˬ ahˇ naˇ , naw ma˰ ngaˬ-euˬ zaˬ lahˇ ngaˇ lehˇ tsawˇ haˬ dawˬ tawˆ lu˰ siˬ nya teh˰-a . "
43013036	Siˇmoˬ Beˬtuˆluˆ ehˇ-eu , " Sahˬpaˬ-oˇ nawˇ aˬ gaˇ le-eu lehˇ g'eh te . " Yeˬsuˇ ehˇ-eu , " Ngaˇ le-eu lehˇ g'eh gaˇ nawˇ nymˬ-mˇ mi naˆ-ehˇ maˬ caw teh laˇ nya-a siˬ . Ehˇ k'aw˰ , aˬ kaˇ caw teh laˇ nya teh˰-a . "
43013037	Beˬtuˆluˆ ehˇ-eu , " Sahˬpaˬ-oˇ , aˬ jeˬ miˇ neh ngaˇ nawˬ-euˬ mehˬ nah nymˬ-mˇ mi naˆ-ehˇ maˬ caw teh laˇ nya ta . Ngaˇ nawˬ-euˬ g'aˇ duˬ shiˇ dah peuˬ ma . "
43013038	Yeˬsuˇ ehˇ-eu , " Nawˇ ngaˬ-euˬ g'aˇ duˬ aˬ diˇ aˬ maˇ shiˇ dah peuˬ ma loˇ . Ngaˇ nawˬ-ahˇ maˇ jawˆ ni ehˇ-eu ma . Ya poeˇ maˬ doeˇ laˇ mi naˆ-ehˇ , ngaˬ-ahˇ maˬ siˬ lehˇ smˬ poˆ keuˆ ni nawˇ pyehˇ teh˰-a . "
43014001	Aˬ yaw˰ ma˰-ahˇ Yeˬsuˇ ehˇ nehˬ-eu , " Naw ma˰ nui ma shaˬ zahˬ taˬ mˇ . Miˬyehˇ-ahˇ jah-awˇ , ngaˬ-ahˇ k'aw˰ jah-awˬ .
43014002	Ngaˬ Da-euˬ nymˇ-ahˇ jawˇ k'aˇ za gahˬ meh . Ngaˇ naw ma˰ g'aˇ duˬ jawˇ zaˇ laˆ saˆ leˇ ma . Jawˇ k'aˇ maˬ za law nmˇ-aˬ , maˬ za-a lehˇ ngaˇ dawˇ coe ni ehˇ ma .
43014003	Ngaˇ jawˇ zaˇ laˆ saˆ leˇ g'aˬ ngeh , naw ma˰-ahˇ paˇ sheuˬ laˬ le-awˇ , ngaˬ nehˬ-ehˇ bi jawˇ laˇ ma .
43014004	Ngaˇ le-eu lehˇ g'eh-eu jawˇ duˬ k'oeˇ tsahˇ-ahˇ le-eu gaˇ ma naw ma˰ siˬ nya meh . "
43014005	Toˇmaˆ ehˇ-eu , " Sahˬpaˬ-oˇ , nawˇ aˬ gaˇ le-eu lehˇ g'eh-eu nga ma˰ maˬ siˬ nya nya . Nawˇ le-eu jawˇ duˬ k'oeˇ tsahˇ-ahˇ le-eu gaˇ ma nga ma˰ aˬ joˆ-ehˇ siˬ nya nmˇ . "
43014006	Toˇmaˆ-ahˇ Yeˬsuˇ ehˇ nehˬ-eu , " Ngaˇ-aˬ , gaˇ ma pyeu˰-eu ma . Yaw tsaˬ yaw dawˇ jeˬ hawˇ-eu sa˰ laˇ deh˰-eu jeˬ k'aw˰ pyeu˰-eu ma . Ngaˬ-ahˇ maˬ g'oe naˇ , tsawˇ haˬ tiˬ g'aˬ-iˬ Aˬda jawˇ gaˇ ma le keuˆ nya-a .
43014007	Nymˬ-mˇ ngaˇ aˬ suˇ g'aˬ pyeu˰-eu naw ma˰ siˬ duˬ-euˬ miˇ neh , ngaˬ Da aˬ suˇ g'aˬ pyeu˰-eu siˬ duˬ teh˰-a . Iˬ nah ta˰ naˇ , naw ma˰ aˬ yaw˰-ahˇ yaw muiˬ paˬ-ehˇ siˬ duˬ mawˇ duˬ g'aˬ-euˬ meh . "
43014008	Piˇliˇpuˆ ehˇ-eu , " Sahˬpaˬ-oˇ , nga ma˰-ahˇ Aˬda bi mawˇ la˰-awˬ . Aˬ yaw˰-ahˇ ya mawˇ naˇ , nga ma˰ nui k'ahˇ shiˇ ma . "
43014009	Yeˬsuˇ ehˇ-eu , " Ngaˇ naw ma˰ nehˬ-ehˇ heu myah ni jawˇ keuˆ la˰-euˬ k'aw˰ , Piˇliˇpuˆ nawˇ ngaˬ-ahˇ maˬ siˬ nya nga siˬ laˬ . Ngaˬ-ahˇ k'aˇ ya mawˇ-euˬ tsawˇ haˬ-aˬ , Aˬda-ahˇ ya mawˇ-euˬ gaˇ duˇ meh . ' Nga ma˰-ahˇ Aˬda bi mawˇ la˰ ' lehˇ aˬ jeˬ miˇ neh ehˇ te .
43014010	Aˬda-euˬ la˰ k'oeˇ ngaˇ jawˇ-awˇ , ngaˬ-euˬ la˰ k'oeˇ Aˬda jawˇ meh lehˇ Piˇliˇpuˆ nawˇ maˬ jah te loˇ . Ngaˇ naw ma˰-ahˇ ehˇ-eu dawˬ heu deuˬ-aˬ , ngaˬ-euˬ nui noeˬ ehˇ-eu maˬ ngeuˇ . Ngaˬ-euˬ la˰ k'oeˇ jawˇ lu˰-eu Aˬda gaˇ mˇ lu˰-eu jeˬ pyeu˰-eu meh .
43014011	Aˬda-euˬ la˰ k'oeˇ ngaˇ jawˇ-awˇ , ngaˬ-euˬ la˰ k'oeˇ Aˬda jawˇ meh lehˇ ngaˇ ehˇ gaˇ naw ma˰ jah-awˬ . Toˆ-ehˇ maˬ ngeuˇ naˇ k'aw˰ , ngaˬ neh mˇ-euˬ gaˇ deuˬ baˬ da neh jah-awˬ .
43014012	Ngaˇ naw ma˰-ahˇ maˇ jawˆ ni ehˇ nehˬ nyaˇ . Ngaˬ-ahˇ k'aˇ jah-eu tsawˇ haˬ-aˬ , ngaˬ neh mˇ-euˬ zahˬ leˇ paˬ-ehˇ g'eh-eu gaˇ deuˬ mˇ teh˰-a . Ngaˬ neh mˇ-euˬ gaˇ deuˬ myaˆ maˬ tseˇ aˬ yaw˰ mˇ huiˬ g'eh teh˰-a . Aˬ jeˬ miˇ neh ehˇ naˇ , ngaˇ-aˬ , Aˬda jawˇ gaˇ ya g'o˰ leˇ meh .
43014013	Zaˬmaˇ la˰ k'oeˇ Aˬda-euˬ yaw sheh˰ k'ahˬ sehˇ ya mawˇ ni , naw ma˰ ngaˬ-euˬ tsawˇ myahˇ la˰ k'oeˇ k'aˇ shaˇ-eu yawˬ jeˬ na lu˰ ngaˇ mˇ byah nehˬ ma .
43014014	Naw ma˰ ngaˬ-euˬ tsawˇ myahˇ la˰ k'oeˇ ngaˬ-ahˇ k'aˇ shaˇ-eu jeˬ ngaˇ mˇ byah nehˬ ma .
43014015	" Naw ma˰ ngaˬ-ahˇ gaˬ naˇ , ngaˬ neh bi˰-euˬ dawˬ deuˬ-ahˇ naˇ haˬ geu˰ teh˰-a .
43014016	Ngaˇ Aˬda-ahˇ shaˇ-awˇ , naw ma˰ nehˬ-ehˇ aˬ myah lu˰ bi jawˇ-eu g'aˇ duˬ Caw ba-eu g'aˬ bi bi˰ le˰ ma .
43014017	Aˬ yaw˰-aˬ , Miˬyehˇ-euˬ gaˇ kawˆ yaw tsaˬ yaw dawˇ jeˬ pah mehˬ-eu g'aˬ pyeu˰-eu Yaw sahˇ Miˬyehˇ meh . Miˇ tsaˬ zaˬ deuˬ aˬ yaw˰-ahˇ nui ma la˰ k'oeˇ maˬ ha geu˰ nya-a . Aˬ jeˬ miˇ neh ehˇ naˇ , aˬ yaw˰ ma˰ aˬ yaw˰-ahˇ maˬ siˬ maˬ mawˇ nya-a . Ehˇ k'aw˰ , naw ma˰ aˬ yaw˰-ahˇ siˬ nya meh . Aˬ jeˬ miˇ neh ehˇ naˇ , aˬ yaw˰ naw ma˰ nehˬ-ehˇ jawˇ-awˇ , naw ma˰-euˬ nui ma la˰ k'oeˇ uˇ-eu meh .
43014018	" Ngaˇ naw ma˰-ahˇ muˇ coe aˬ nmˇ lo˰-ehˇ byehˇ dzeh-awˇ bi shaˬ ya˰-eu maˬ ngeuˇ . Naw ma˰ jawˇ gaˇ paˇ g'o˰ le ma .
43014019	Tiˬ k'ehˬ tiˬ yamˬ la˰ k'oeˇ , miˇ tsaˬ zaˬ deuˬ ngaˬ-ahˇ maˬ paˇ ya mawˇ meh . Ehˇ k'aw˰ , naw ma˰ ngaˬ-ahˇ ya mawˇ teh˰-a . Ngaˇ deh˰-eu baˬ da neh , naw ma˰ k'aw˰ ya deh˰ teh˰-a .
43014020	Aˇ nah k'oeˇ nah keuˆ le ngeh , ngaˇ ngaˬ Da-euˬ la˰ k'oeˇ jawˇ-eu gaˇ kawˆ hawˇ-eu , ngaˇ naw ma˰-euˬ la˰ k'oeˇ jawˇ-eu lo˰-ehˇ naw ma˰ k'aw˰ ngaˬ-euˬ la˰ k'oeˇ jawˇ-eu gaˇ kawˆ , naw ma˰ ya siˬ duˬ teh˰-a .
43014021	Ngaˬ neh bi˰-euˬ dawˬ-ahˇ ya gaˬ-euˬ lo˰-ehˇ naˇ haˬ geu˰-eu tsawˇ haˬ-aˬ , ngaˬ-ahˇ gaˬ-eu tsawˇ haˬ meh . Ngaˬ-ahˇ k'aˇ gaˬ-eu tsawˇ haˬ-ahˇ ngaˬ Da gaˬ teh˰-a . Ngaˇ k'aw˰ aˬ yaw˰-ahˇ gaˬ-awˇ , ngaˇ aˬ suˇ g'aˬ pyeu˰-eu gaˇ kawˆ a yaw˰-ahˇ bi siˬ bi mawˇ ma . "
43014022	( Yuˇdaˆ Iˇsaˬgaˬliˬoˆ maˬ ngeuˇ-eu ) Yuˇdaˆ ehˇ-eu , " Sahˬpaˬ-oˇ , nawˇ aˬ suˇ g'aˬ pyeu˰-eu gaˇ kawˆ nga ma˰-ahˇ bi siˬ bi mawˇ la˰-awˇ , miˇ tsaˬ zaˬ deuˬ-ahˇ-aˬ , maˬ bi siˬ maˬ bi mawˇ lehˇ ehˇ-eu teu , aˬ joˆ-ehˇ pyeu˰ nya ta . "
43014023	Yeˬsuˇ ehˇ-eu , " Ngaˬ-ahˇ gaˬ-eu tsawˇ haˬ-aˬ , ngaˬ neh mehˬ nehˬ tsoˆ nehˬ-euˬ dawˬ-ahˇ naˇ haˬ geu˰ teh˰-a . K'oeˇ lo˰-ehˇ naˇ haˬ geu˰-eu tsawˇ haˬ-ahˇ ngaˬ Da gaˬ-awˇ , ngaˬ Da nga nya˰ aˬ yaw˰-euˬ nui ma la˰ k'oeˇ jawˇ le ma .
43014024	Ngaˬ-ahˇ maˬ gaˬ-eu tsawˇ haˬ-aˬ , ngaˬ neh mehˬ nehˬ tsoˆ nehˬ-euˬ dawˬ deuˬ-ahˇ maˬ naˇ haˬ geu˰-a . Naw ma˰ ya gaˬ-euˬ ngaˬ neh mehˬ-euˬ tsoˆ-euˬ dawˬ k'oeˇ deuˬ-aˬ , ngaˬ-euˬ nui noeˬ ngehˬ-euˬ dawˬ maˬ ngeuˇ . Ngaˬ-ahˇ k'ehˇ g'eh le˰-euˬ Aˬda-euˬ dawˬ meh .
43014025	" Ngaˇ naw ma˰ nehˬ-ehˇ jawˇ lu˰ ngeh , dawˬ heu deuˬ naw ma˰-ahˇ ehˇ nehˬ taˬ-euˬ ma .
43014026	Aˬda k'ehˇ g'eh le˰-eu lehˇ g'eh-eu Caw ba-eu g'aˬ pyeu˰-eu Yaw sahˇ Miˬyehˇ-aˬ , naw ma˰-ahˇ yawˬ jeˬ na lu˰ mehˬ nehˬ tsoˆ nehˬ la˰-awˇ , ngaˬ neh ehˇ taˬ ya˰-euˬ dawˬ deuˬ-ahˇ naw ma˰ noeˬ mawˇ ni caw ba nehˬ la˰ teh˰-a .
43014027	" Ngaˬ neh naw ma˰-ahˇ bi˰ taˬ ya˰-euˬ jeˬ-aˬ , nui saˇ o˰-eu jeˬ pyeu˰-eu ma . Ngaˇ nui saˇ o˰-eu jeˬ bi˰-eu-aˬ , miˇ tsaˬ zaˬ deuˬ nui saˇ o˰-eu jeˬ bi˰ gaˇ maˬ duˇ . Naw ma˰ nui ma shaˬ zahˬ taˬ mˇ . Taˬ guˆ .
43014028	' Ngaˇ naw ma˰-ahˇ byehˇ ya˰-euˬ k'aw˰ , tiˬ poˆ paˇ oe ma ' lehˇ , naw ma˰-ahˇ ehˇ nehˬ g'aˬ-euˬ ma . Naw ma˰ ngaˬ-ahˇ gaˬ law nmˇ-aˬ , ngaˇ Aˬda jawˇ gaˇ g'o˰ leˇ ngeh , naw ma˰ laˬ k'aˬ cehˇ teh˰-a . Aˬ jeˬ miˇ neh ehˇ naˇ , aˬ yaw˰-aˬ , ngaˇ naˆ maˬ tseˇ huiˬ dzehˬ mahˇ dzehˬ-eu meh .
43014029	Aˇ yamˬ k'oeˇ keuˆ le ngeh naw ma˰ jah zi˰ ni , aˇ yamˬ maˬ keuˆ le mi naˆ-ehˇ naw ma˰-ahˇ ngaˇ nymˬ-mˇ neh ehˇ k'mˬ taˬ-eu ma .
43014030	Ngaˇ naw ma˰ nehˬ-ehˇ ngehˬ cawˬ ngehˬ cawˬ-ehˇ jawˇ-eu aˇ yamˬ maˬ paˇ jaˆ meh . Aˬ jeˬ miˇ neh ehˇ naˇ , miˇ tsaˬ-ahˇ uˆ lahˇ-eu g'aˬ oe lu˰ meh . Aˬ yaw˰-aˬ , ngaˬ-ahˇ maˬ zuiˆ g'aˬ nya-a .
43014031	Ehˇ k'aw˰ , ngaˇ Aˬda-ahˇ gaˬ-eu gaˇ kawˆ siˬ nya-eu tsaˬ meh . K'oeˇ miˇ neh , aˬ yaw˰ neh ngaˬ-ahˇ dawˬ k'aˇ bi˰ taˬ-euˬ yawˬ jeˬ na lu˰ ngaˇ mˇ-eu ma . " Zoˬ-awˬ . Jawˇ duˬ heu tsahˇ-ahˇ neh aˬ dui ma˰ doˆ-iˇ kaˇ-euˇ . "
43015001	Ngaˇ-aˬ , maˇ maˇ ni g'eh-eu aˬ ga˰ ciˇ ni ma . Ngaˬ Da-aˬ , aˬ ga˰ yaˇ kmˇ-ahˇ bo saˆ-eu g'aˬ meh .
43015002	Aˇ siˬ maˬ siˬ le-eu ngaˬ-euˬ uˬ la˰ deuˬ-ahˇ aˬ yaw˰ deuˆ cuˬ dzeh jiˇ-eu meh . Ehˇ k'aw˰ , aˇ siˬ siˬ le-eu uˬ la˰ deuˬ-ahˇ-aˬ , bi siˬ dzehˬ le-eu g'aˇ duˬ , uˬ pyaˬ daw nehˬ-eu meh .
43015003	Ngaˬ neh mehˬ nehˬ tsoˆ nehˬ-euˬ dawˬ deuˬ baˬ da neh , naw ma˰ muiˬ laˇ shawˇ laˇ g'aˬ-euˬ meh .
43015004	Ngaˇ naw ma˰-ahˇ tso˰ tsa˰ taˬ-euˬ lo˰-ehˇ , naw ma˰ ngaˬ-ahˇ tso˰ tsa˰-awˬ . Uˬ la˰-aˬ , baw duˆ-ahˇ maˬ tso˰ tsa˰ naˇ aˇ siˬ maˬ siˬ le nya-eu lo˰-ehˇ , naw ma˰ k'aw˰ , ngaˬ-ahˇ maˬ tso˰ tsa˰ naˇ , aˇ siˬ maˬ siˬ le nya-a .
43015005	" Ngaˇ-aˬ , aˬ ga˰ ciˇ ni ma . Naw ma˰-aˬ , uˬ pyaˬ uˬ la˰ meh . Ngaˬ-ahˇ tso˰ tsa˰-awˇ , ngaˇ k'aw˰ aˬ yaw˰-ahˇ tso˰ tsa˰-eu tsawˇ haˬ-aˬ , aˇ siˬ g'awˬ mya ni siˬ le-eu meh . Ngaˬ-ahˇ maˬ tso˰ tsa˰ naˇ , naw ma˰ tiˬ jeˬ-iˬ maˬ jahˇ nya-a .
43015006	Ngaˬ-ahˇ maˬ k'aˇ tso˰ tsa˰-eu tsawˇ haˬ-aˬ , uˬ la˰ bi deuˆ tsehˆ dzeh-awˇ koˆ-iˇ gaˇ duˇ teh˰-a . K'oeˇ lo˰-ehˇ g'eh-eu uˬ la˰ deuˬ-ahˇ g'oˆ uiˬ-awˇ , miˬ dzaˬ jehˆ bymˇ-ahˇ ba˰ ahˇ-awˇ bi puiˆ dzaˬ jiˇ teh˰-a .
43015007	Naw ma˰ ngaˬ-ahˇ tso˰ tsa˰-awˇ , ngaˬ-euˬ dawˬ naw ma˰-ahˇ tso˰ tsa˰ taˬ naˇ , naw ma˰ k'aˇ shaˇ maw˰-eu jeˬ shaˇ-awˬ . K'aˇ shaˇ-eu jeˬ za teh˰-a .
43015008	Naw ma˰ aˇ siˬ siˬ dui dui le gaˇ haw-awˇ , ngaˬ Da-euˬ yaw sheh˰ k'ahˬ sehˇ-ahˇ aˬ cawˬ ya mawˇ teh˰-a . K'oeˇ ngeh jawˇ , naw ma˰ ngaˬ-euˬ zaˬ lahˇ pyeu˰ laˇ-euˬ meh lehˇ ehˇ nya meh .
43015009	Aˬda ngaˬ-ahˇ gaˬ-eu lo˰-ehˇ , naw ma˰-ahˇ ngaˇ gaˬ-eu ma . Ngaˬ-euˬ g'oeˇ-eu gaˬ-eu jeˬ la˰ k'oeˇ jawˇ-awˬ .
43015010	Ngaˬ Da-euˬ dawˬ-ahˇ ngaˇ naˇ haˬ geu˰-awˇ , ngaˬ Da-euˬ g'oeˇ-eu gaˬ-eu jeˬ la˰ k'oeˇ ngaˇ jawˇ-eu lo˰-ehˇ , naw ma˰ ngaˬ-euˬ dawˬ-ahˇ naˇ haˬ geu˰ naˇ , ngaˬ-euˬ g'oeˇ-eu gaˬ-eu jeˬ la˰ k'oeˇ naw ma˰ jawˇ teh˰-a .
43015011	Ngaˬ-euˬ laˬ k'aˬ cehˇ-eu jeˬ naw ma˰ la˰ k'oeˇ ahˇ-awˇ , naw ma˰ laˬ k'aˬ cehˇ-eu jeˬ byah laˇ ni , naw ma˰-ahˇ ngaˇ heu lo˰-ehˇ ehˇ nehˬ-euˬ jeˬ pyeu˰-eu ma .
43015012	Naw ma˰-ahˇ dawˬ heu dawˬ bi˰-eu ma . Ngaˇ naw ma˰-ahˇ gaˬ-eu lo˰-ehˇ , naw ma˰ tiˬ g'aˬ tiˇ g'aˬ gaˬ-awˬ .
43015013	Yawˬ ha-euˬ cawˬ g'aˇ duˬ shiˇ dah nehˬ-eu naˆ maˬ tseˇ huiˬ dzehˬ-eu g'oeˇ-eu gaˬ-eu jeˬ maˬ paˇ jaˆ meh .
43015014	Ngaˬ neh dawˬ bi˰ taˬ-euˬ lo˰-ehˇ naw ma˰ mˇ naˇ , naw ma˰ ngaˬ-euˬ cawˬ ma .
43015015	Aˬ kaˇ naˇ , ngaˇ naw ma˰-ahˇ zaˬ k'aˆ lehˇ maˬ paˇ kuˇ ma . Aˬ jeˬ miˇ neh ehˇ naˇ , zaˬ k'aˆ-aˬ , yawˬ ha-euˬ baw leˬ aˬ jeˬ mˇ lu˰-eu gaˇ kawˆ maˬ siˬ nya-a . Ngaˇ naw ma˰-ahˇ ngaˬ-euˬ cawˬ lehˇ kuˇ ma . Aˬ jeˬ miˇ neh ehˇ naˇ , ngaˬ Da neh k'aˇ ehˇ nehˬ la˰-euˬ jeˬ naw ma˰-ahˇ ngaˇ dzawˇ nehˬ g'aˬ jiˇ-euˬ ma .
43015016	Naw ma˰ neh ngaˬ-ahˇ tseˇ geu˰-euˬ maˬ ngeuˇ-a . Ngaˬ neh naw ma˰-ahˇ tseˇ doˆ-euˬ ma . Naw ma˰ iˇ-awˇ zi˰-eu gmˬ-eu aˇ siˬ g'awˬ mya ni siˬ le-eu g'aˇ duˬ tseˇ doˆ-euˬ ma . K'oeˇ ngeh jawˇ , ngaˬ-euˬ tsawˇ myahˇ la˰ k'oeˇ naw ma˰ k'aˇ shaˇ-eu jeˬ , Aˬda naw ma˰-ahˇ bi˰ nehˬ la˰ teh˰-a .
43015017	Ngaˇ naw ma˰-ahˇ bi˰-euˬ dawˬ-aˬ , heu lo˰-ehˇ ma . Naw ma˰ tiˬ g'aˬ tiˇ g'aˬ gaˬ-awˬ .
43015018	" Miˇ tsaˬ zaˬ naw ma˰-ahˇ muiˇ laˇ ngeh , naw ma˰-ahˇ maˬ muiˇ mi naˆ-ehˇ ngaˬ-ahˇ jeˬ huˬ muiˇ-euˬ meh lehˇ siˬ nya-awˬ .
43015019	Naw ma˰ miˇ tsaˬ heu-ahˇ ta˰ naˇ , miˇ tsaˬ heu naw ma˰-ahˇ aˬ yaw˰-euˬ zaˬ lo˰-ehˇ gaˬ teh˰-a . Ehˇ k'aw˰ , miˇ tsaˬ heu-euˬ la˰ k'oeˇ neh naw ma˰-ahˇ ngaˇ tseˇ doˆ g'aˬ-euˬ ma . Miˇ tsaˬ heu-ahˇ naw ma˰ maˬ paˇ ta˰ meh . K'oeˇ miˇ neh , miˇ tsaˬ zaˬ deuˬ naw ma˰-ahˇ muiˇ-eu meh .
43015020	' Baw leˬ naˆ maˬ tseˇ huiˬ dzehˬ-eu zaˬ k'aˆ maˬ jawˇ-a ' lehˇ ngaˬ neh naw ma˰-ahˇ ehˇ nehˬ-euˬ dawˬ-ahˇ taˬ ngehˇ . Aˬ yaw˰ ma˰ ngaˬ-ahˇ k'ehˬ nehˬ k'aˆ nehˬ la˰-euˬ-aˬ , naw ma˰-ahˇ k'aw˰ k'ehˬ nehˬ k'aˆ nehˬ la˰ teh˰-a . Aˬ yaw˰ ma˰ ngaˬ neh mehˬ nehˬ tsoˆ nehˬ-euˬ dawˬ-ahˇ naˇ haˬ geu˰ naˇ , naw ma˰ neh mehˬ nehˬ tsoˆ nehˬ-euˬ dawˬ-ahˇ k'aw˰ naˆ haˬ geu˰ teh˰-a .
43015021	Ehˇ k'aw˰ , naw ma˰ ngaˬ-euˬ tsawˇ haˬ pyeu˰-eu miˇ neh , aˬ yaw˰ ma˰ naw ma˰-ahˇ k'ehˬ nehˬ k'aˆ nehˬ la˰ teh˰-a . Aˬ jeˬ miˇ neh ehˇ naˇ , ngaˬ-ahˇ aˬ suˇ g'aˬ neh k'ehˇ g'eh le˰-euˬ aˬ yaw˰ ma˰ maˬ siˬ nya-a .
43015022	Ngaˇ oe-awˇ aˬ yaw˰ ma˰-ahˇ maˬ ehˇ mehˬ le law nmˇ-aˬ , aˬ yaw˰ ma˰ iˬ baˇ maˬ ahˇ lehˇ ehˇ nya teh˰-a . Ehˇ k'aw˰ , nymˬ-mˇ poˆ jawˇ-aˬ , aˬ yaw˰ ma˰ neh mˇ-euˬ jeˬ iˬ baˇ ahˇ teh˰-a lehˇ aˬ yaw˰ ma˰ maˬ duˇ-aˬ lehˇ maˬ paˇ pyehˇ nya meh .
43015023	Ngaˬ-ahˇ muiˇ-eu tsawˇ haˬ-aˬ , ngaˬ Da-ahˇ k'aw˰ muiˇ gaˇ duˇ-eu meh .
43015024	Tsawˇ haˬ tiˬ g'aˬ-iˬ maˬ mˇ haw-euˬ gaˇ heu deuˬ aˬ yaw˰ ma˰ jawˇ gaˇ ngaˇ maˬ mˇ-euˬ law nmˇ-aˬ , aˬ yaw˰ ma˰ iˬ baˇ maˬ ahˇ-aˇ . Ehˇ k'aw˰ , ngaˬ neh mˇ-euˬ gaˇ-ahˇ aˬ yaw˰ ma˰ ya mawˇ-awˇ , ngaˬ-ahˇ maˬ ehˇ , ngaˬ Da-ahˇ maˬ ehˇ , aˬ yaw˰ ma˰ muiˇ-eu meh .
43015025	Aˬ yaw˰ ma˰-euˬ Zahˇ dawˬ k'o˰ dawˬ la˰ k'oeˇ , ' Gaˇ kawˆ tiˬ jeˬ-iˬ maˬ jaˆ gaˇ aˬ yaw˰ ma˰ ngaˬ-ahˇ muiˇ-eu meh ' lehˇ ehˇ taˬ-euˬ jaˆ-eu miˇ neh , k'oeˇ lo˰-ehˇ maˬ pyeu˰ laˇ-ehˇ maˬ g'eh nya-a .
43015026	" Caw ba-eu g'aˬ oe teh˰-a . Aˬ yaw˰-aˬ , Miˬyehˇ gaˇ kawˆ yaw tsaˬ yaw dawˇ jeˬ bi siˬ bi mawˇ le-euˬ g'aˬ pyeu˰-eu , Aˬda jawˇ gaˇ neh oe-euˬ Yaw sahˇ Miˬyehˇ meh . Aˬda jawˇ gaˇ neh aˬ yaw˰-ahˇ ngaˇ bi oe-awˇ , ngaˬ-euˬ gaˇ kawˆ aˬ yaw˰ saˇ kiˇ kamˬ teh˰-a .
43015027	Naw ma˰ k'aw˰ , aˇ dahˬ beh ngeh neh ngaˬ nehˬ-ehˇ jawˇ-euˬ miˇ neh , ngaˬ-euˬ g'aˇ duˬ saˇ kiˇ kamˬ teh˰-a .
43016001	" Naw ma˰ jah-eu jeˬ-ahˇ maˬ ya byehˇ dzeh ni , ngaˇ naw ma˰-ahˇ heu lo˰ehˇ ehˇ-eu jeˬ pyeu˰-eu ma .
43016002	Naw ma˰-ahˇ Yuˇdaˆ tawˇ haˬ-euˬ uˬ duˬ tahˬ nymˇ-ahˇ maˬ bi ta˰ ni teh dzeh nehˬ la˰ teh˰-a . Naw ma˰-ahˇ seh˰-eu k'oeˇ-aˬ , Miˬyehˇ-euˬ nui k'ahˇ mˇ-eu jeˬ pyeu˰-eu ma lehˇ , naw ma˰-ahˇ seh˰-eu tsawˇ haˬ deuˬ noe-eu aˇ nah keuˆ le teh˰-a .
43016003	Aˬda-ahˇ maˬ ehˇ , ngaˬ-ahˇ maˬ ehˇ , aˬ yaw˰ ma˰ maˬ siˬ nya-eu miˇ neh , naw ma˰-ahˇ k'oeˇ lo˰-ehˇ k'ehˬ nehˬ la˰ teh˰-a .
43016004	Ehˇ k'aw˰ , tsawˇ haˬ k'oeˇ deuˬ naw ma˰-ahˇ k'oeˇ lo˰-ehˇ k'ehˬ nehˬ k'aˆ nehˬ la˰-eu aˇ yamˬ keuˆ le ngeh , k'oeˇ lo˰-ehˇ keuˆ le teh˰-a lehˇ ngaˬ neh naw ma˰-ahˇ ehˇ taˬ-euˬ gaˇ naw ma˰ bi noeˬ mawˇ-eu g'aˇ duˬ , ngaˇ naw ma˰-ahˇ na˰ ngeh neh heu lo˰-ehˇ ehˇ nehˬ-eu ma . " Naw ma˰ ngaˬ-euˬ zaˬ lahˇ pyeu˰ laˇ beh beh ngeh , gaˇ kawˆ heu naw ma˰-ahˇ ngaˇ maˬ ehˇ nehˬ-aˬ . Aˬ jeˬ miˇ neh ehˇ naˇ , naw ma˰ nehˬ-ehˇ ngaˬ-euˬ g'awˇ mawˇ jawˇ-euˬ ma .
43016005	Nymˬ-mˇ-aˬ , ngaˬ-ahˇ k'ehˇ g'eh le˰-euˬ g'aˬ jawˇ gaˇ ngaˇ g'o˰ leˇ-eu lehˇ g'eh-eu ma . Ehˇ k'aw˰ , ' Nawˇ aˬ gaˇ iˇ-eu g'eh te ' lehˇ , naw ma˰ tiˬ g'aˬ-iˬ ngaˬ-ahˇ maˬ naˇ haˬ-a .
43016006	Gaˇ kawˆ heu deuˬ naw ma˰-ahˇ ngaˇ ehˇ nehˬ-euˬ miˇ neh , naw ma˰ nui ma shaˬ zahˬ mˇ lu˰ meh .
43016007	Ngaˇ naw ma˰-ahˇ maˇ jawˆ ni ehˇ-eu ma . Ngaˇ g'o˰ leˇ-eu-aˬ , naw ma˰ g'aˇ duˬ muiˬ dzehˬ meh . Aˬ jeˬ miˇ neh ehˇ naˇ , ngaˇ maˬ g'o˰ leˇ naˇ , Caw ba-eu g'aˬ naw ma˰ jawˇ gaˇ maˬ oe nya-a . Ngaˇ g'o˰ leˇ naˇ , caw ba-eu g'aˬ-ahˇ k'ehˇ g'eh le˰ ma .
43016008	Aˬ yaw˰ oe ngeh , iˬ baˇ gaˇ kawˆ maˬ ehˇ , yaw tsaˬ yaw dawˇ jeˬ gaˇ kawˆ maˬ ehˇ , Miˬyehˇ yaˇ k'aˬ daˇ-eu gaˇ kawˆ maˬ ehˇ , miˇ tsaˬ zaˬ deuˬ jah lehˬ-eu meh lehˇ aˬ yaw˰ saˇ kiˇ kamˬ teh˰-a .
43016009	Iˬ baˇ gaˇ kawˆ aˬ yaw˰ ma˰ jah lehˬ-euˬ meh . Aˬ jeˬ miˇ neh ehˇ naˇ , aˬ yaw˰ ma˰ ngaˬ-ahˇ maˬ jah-a .
43016010	Yaw tsaˬ yaw dawˇ jeˬ gaˇ kawˆ aˬ yaw˰ ma˰ jah lehˬ-euˬ meh . Aˬ jeˬ miˇ neh ehˇ naˇ , ngaˇ Aˬda jawˇ gaˇ g'o˰ leˇ-awˇ naw ma˰ ngaˬ-ahˇ tiˬ jawˇ-iˬ maˬ paˇ ya mawˇ meh .
43016011	Yaˇ k'aˬ daˇ-eu gaˇ kawˆ aˬ yaw˰ ma˰ jah lehˬ-euˬ meh . Aˬ jeˬ miˇ neh ehˇ naˇ , miˇ tsaˬ-ahˇ uˆ lahˇ-eu g'aˬ yaˇ k'aˬ daˇ-eu jeˬ-ahˇ ya daˬ g'aˬ-euˬ meh .
43016012	" Ngaˇ naw ma˰-ahˇ ehˇ nehˬ paˬ-ehˇ g'eh-eu g'awˬ mya ni jaˆ te siˬ . Ehˇ k'aw˰ , nymˬ-mˇ naw ma˰-euˬ nui ma la˰ k'oeˇ maˬ g'oˆ taˬ jiˇ coeˇ-a .
43016013	Ehˇ k'aw˰ , Miˬyehˇ gaˇ kawˆ yaw tsaˬ yaw dawˇ jeˬ pah mehˬ le-eu g'aˬ pyeu˰-eu Yaw sahˇ Miˬyehˇ oe ngeh , yaw tsaˬ yaw dawˇ dawˬ tawˆ lu˰-ahˇ naw ma˰ siˬ nya laˇ ni aˬ yaw˰ sheuˬ mehˬ la˰ teh˰-a . Aˬ jeˬ miˇ neh ehˇ aˇ , aˬ yaw˰-euˬ nui noeˬ nui loˆ maˬ ngehˬ maˬ tmˇ-ehˇ , Aˬda neh k'aˇ ehˇ nehˬ-euˬ jeˬ naw ma˰-ahˇ dzawˇ nehˬ-awˇ , mehˬ hu paw pyeu˰ laˇ-eu lehˇ g'eh-eu gaˇ kawˆ deuˬ ehˇ mehˬ la˰ teh˰-a .
43016014	Ngaˬ-euˬ yaw sheh˰ k'ahˬ sehˇ doˆ laˇ ni aˬ yaw˰ mˇ teh˰-a .
43016015	Ngaˬ Da k'aˇ jaˆ-eu jeˬ dawˬ tawˆ lu˰ ngaˬ-euˬ ma . K'oeˇ miˇ neh , Yaw sahˇ Miˬyehˇ-aˬ , ngaˬ neh k'aˇ bi˰ nehˬ-euˬ dawˬ deuˬ yuˇ-awˇ , naw ma˰-ahˇ paˇ ehˇ nehˬ le teh˰-a lehˇ , naw ma˰-ahˇ ngaˇ ehˇ-eu ma .
43016016	" Tiˬ k'ehˬ g'eh naˇ , naw ma˰ ngaˬ-ahˇ maˬ paˇ ya mawˇ-aˇ . Tiˬ k'ehˬ paˇ g'eh naˇ , naw ma˰ ngaˬ-ahˇ paˇ ya mawˇ teh˰-a . "
43016017	Zaˬ lahˇ deuˬ yaw kaˬ ja-eu , " Aˬ jeˬ-ahˇ ehˇ maw˰-eu nga . Tiˬ k'ehˬ g'eh naˇ aˬ dui ma˰ aˬ yaw˰-ahˇ maˬ paˇ ya mawˇ-ehˇ , tiˬ k'ehˬ paˇ g'eh naˇ , aˬ dui ma˰ aˬ yaw˰-ahˇ paˇ ya mawˇ teh˰-a lehˇ ehˇ-eu meh . ' Aˬ jeˬ miˇ neh ehˇ naˇ , ngaˬ Da jawˇ gaˇ ngaˇ g'o˰ leˇ ma ' lehˇ k'aw˰ paˇ ehˇ-eu meh .
43016018	' Tiˬ k'ehˬ g'eh naˇ ' lehˇ ehˇ-eu teu aˬ jeˬ-ahˇ ehˇ-eu nga . Aˬ yaw˰ aˬ jeˬ ehˇ maw˰-eu maˬ g'oˆ shaw nya nya . "
43016019	Aˬ yaw˰ ma˰ aˬ yaw˰-ahˇ aˬ joˆ-ehˇ naˇ haˬ maw˰-eu Yeˬsuˇ siˬ nya-eu miˇ neh , heu lo˰-ehˇ ehˇ k'o˰ nehˬ-euˬ meh . " Tiˬ k'ehˬ g'eh naˇ naw ma˰ ngaˬ-ahˇ maˬ paˇ ya mawˇ-ehˇ , tiˬ k'ehˬ paˇ g'eh naˇ , naw ma˰ ngaˬ-ahˇ paˇ ya mawˇ teh˰-a lehˇ ngaˇ ehˇ-eu ma . Ngaˇ aˬ jeˬ-ahˇ ehˇ maw˰-eu nga lehˇ naw ma˰ yaw kaˬ ja naˇ haˬ lu˰-eu maˬ ngeuˇ loˇ .
43016020	Ngaˇ naw ma˰-ahˇ dawˇ coe ni ehˇ-eu ma . Naw ma˰ myaˆ biˇ doˆ le-eu uˬ ta˰ , tsawˇ ngoeˇ k'aw˰ ya ngoeˇ teh˰-a . Ehˇ k'aw˰ , miˇ k'ahˬ zaˬ deuˬ laˬ k'aˬ cehˇ teh˰-a . Naw ma˰ nui ma shaˬ zahˬ ya mˇ teh˰-a . Ehˇ k'aw˰ , naw ma˰ neh noeˬ shaˬ-euˬ jeˬ k'oeˇ , laˬ k'aˬ cehˇ-eu jeˬ paˇ pyeu˰ laˇ teh˰-a .
43016021	Zaˬ miˬ zaˬ tiˬ g'aˬ zaˬ baw-eu lehˇ g'eh ngeh , shaˬ zahˬ ya mˇ-eu aˇ yamˬ keuˆ le-euˬ miˇ neh noeˬ shaˬ-eu meh . Ehˇ k'aw˰ , zaˬ ciˬ doˆ le˰ g'aˬ ngeh , shaˬ zahˬ na˰-eu jeˬ-ahˇ ngehˇ jiˇ-eu meh . Aˬ jeˬ miˇ neh ehˇ naˇ , zaˬ tiˬ g'aˬ miˇ tsaˬ k'oeˇ taˆ deh˰ doˆ le-euˬ miˇ neh , aˬ yaw˰ laˬ k'a˰ cehˇ-eu meh .
43016022	Naw ma˰ k'aw˰ , k'oeˇ gaˇ duˇ-eu meh . Nymˬ-mˇ naw ma˰ ya noeˬ shaˬ-eu meh . Ehˇ k'aw˰ , naw ma˰-ahˇ ngaˇ paˇ haw mawˇ le ngeh , naw ma˰ laˬ k'aˬ cehˇ dui dui teh˰-a . K'oeˇ ngeh jawˇ , naw ma˰ laˬ k'aˬ cehˇ-eu jeˬ-ahˇ tiˬ g'aˬ-iˬ maˬ paˇ lu doˆ geu˰ g'eh nya-aˇ .
43016023	" Aˇ nah k'oeˇ nah keuˆ le ngeh , naw ma˰ ngaˬ-ahˇ tiˬ jeˬ-iˬ maˬ paˇ shaˇ-aˇ . Ngaˇ naw ma˰-ahˇ maˇ jawˆ ni ehˇ nehˬ nyaˇ . Ngaˬ-euˬ tsawˇ myahˇ la˰ k'oeˇ naw ma˰ k'aˇ shaˇ-eu jeˬ-ahˇ , Aˬda bi˰ nehˬ la˰ teh˰-a .
43016024	Iˬ nah keuˆ ni , ngaˬ-euˬ tsawˇ myahˇ la˰ k'oeˇ naw ma˰ tiˬ jeˬ-iˬ maˬ shaˇ-aˬ siˬ . Naw ma˰ laˬ k'aˬ cehˇ-eu jeˬ tiˬ byah tiˬ lo˰ za ni shaˇ-awˬ . Shaˇ naˇ za teh˰-a . "
43016025	" Ngaˇ yaw jeˬ ma jeˬ ja ja-ehˇ , gaˇ kawˆ heu deuˬ naw ma˰-ahˇ mehˬ nehˬ-euˬ ma . Ehˇ k'aw˰ , ngaˇ yaw jeˬ ma jeˬ maˬ paˇ ja ni , Aˬda gaˇ kawˆ naw ma˰-ahˇ dawˇ coe ni ya ehˇ nehˬ-eu aˇ nah keuˆ le teh˰-a .
43016026	Aˇ nah k'oeˇ nah keuˆ le ngeh , naw ma˰ ngaˬ-euˬ tsawˇ myahˇ la˰ k'oeˇ Aˬda-ahˇ shaˇ teh˰-a . Naw ma˰-euˬ dah zaˇ ngaˇ aˬ yaw˰-ahˇ shaˇ-eu maˬ paˇ loˬ meh .
43016027	Naw ma˰ ngaˬ-ahˇ gaˬ-awˇ , Miˬyehˇ jawˇ gaˇ neh oe-euˬ meh lehˇ jah-eu miˇ neh , Aˬda naw ma˰-ahˇ gaˬ-eu meh .
43016028	Ngaˇ Aˬda jawˇ gaˇ neh oe-awˇ , miˇ tsaˬ k'oeˇ taˆ oe-euˬ ma . Nymˬ-mˇ ngaˇ miˇ tsaˬ heu-ahˇ byehˇ ya˰-awˇ , Aˬda jawˇ gaˇ g'o˰ leˇ ma . "
43016029	K'oeˇ ngeh , zaˬ lahˇ deuˬ Yeˬsuˇ-ahˇ ehˇ-eu , " Nymˬ-mˇ poˆ jawˇ-aˬ , nawˇ yaw jeˬ ma jeˬ maˬ paˇ ja mehˬ ni dawˇ coe ni ngehˬ-eu tmˇ-eu meh .
43016030	Tsawˇ haˬ tiˬ g'aˬ dawˬ maˬ ngehˬ doˆ laˇ mi naˆ-ehˇ , aˬ yaw˰-euˬ nui ma la˰ k'oeˇ k'aˇ noeˬ lu˰-eu yawˬ jeˬ na lu˰ nawˇ siˬ nya meh lehˇ , nymˬ-mˇ nga ma˰ siˬ duˬ-eu ma . "
43016031	Aˬ yaw˰ ma˰-ahˇ Yeˬsuˇ ehˇ nehˬ-eu , " Naw ma˰ nymˬ-mˇ jah duˬ g'aˬ maˬ loˇ .
43016032	Naw ma˰ dawˬ tawˆ lu˰ bi teh byaˆ jiˇ-awˇ , yawˬ ha-euˬ nymˇ-ahˇ yawˬ ha cehˆ g'o˰ jiˇ-awˇ , ngaˬ-ahˇ teh˰-ehˇ byehˇ dzeh ya˰-eu aˇ yamˬ keuˆ le lu˰ meh . Aˇ yamˬ k'oeˇ aˬ diˇ keuˆ le taˬ-euˬ meh . Ehˇ k'aw˰ , ngaˇ-aˬ , tiˬ g'aˬ teh˰ maˬ ngeuˇ . Aˬ jeˬ miˇ neh ehˇ naˇ , Aˬda ngaˬ nehˬ-ehˇ jawˇ ma .
43016033	Ngaˬ-euˬ la˰ k'oeˇ naw ma˰ nui saˇ o˰-eu jeˬ za nya ni , naw ma˰-ahˇ heu lo˰-ehˇ ehˇ-eu ma . Miˇ tsaˬ heu k'oeˇ taˆ , k'ehˬ-eu k'aˆ-eu jeˬ-ahˇ naw ma˰ ya daˬ teh˰-a . Ehˇ k'aw˰ , tiˬ paw˰-iˬ taˬ guˆ . Miˇ tsaˬ heu-ahˇ ngaˇ g'aˬ leˇ-euˬ ma . "
43017001	Yeˬsuˇ k'oeˇ lo˰-ehˇ ngehˬ g'aˬ tmˇ g'aˬ ngeh , mˬ paw g'awˇ leuˇ-awˇ heu lo˰-ehˇ ehˇ-eu meh . " Aˬda-oˇ , aˇ yamˬ keuˆ le-euˬ meh . Zaˬ maˇ baˬ da neh nawˬ-euˬ yaw sheh˰ k'ahˬ sehˇ-ahˇ aˬ cawˬ mawˇ nya ni , nawˬ-euˬ Zaˬmaˇ-ahˇ yaw sheh˰ k'ahˬ sehˇ bi˰ la˰-awˬ .
43017002	Aˬ jeˬ miˇ neh ehˇ naˇ , nawˬ neh aˬ yaw˰-ahˇ k'aˇ a nehˬ taˬ-euˬ tsawˇ haˬ dawˬ tawˆ lu˰-ahˇ mˬ maˬ maˬ byaˆ zaˇ ziˇ deh˰-eu jeˬ aˬ yaw˰ bi˰ nya ni , miˇ tsaˬ tsawˇ jeuˬ dawˬ tawˆ lu˰ k'oeˇ taˆ aˬ yaw˰-ahˇ nawˇ baoˬ bi˰ taˬ-euˬ meh .
43017003	Nawˇ tiˬ g'aˬ teh˰-ehˇ maˇ maˇ ni Miˬyehˇ meh lehˇ siˬ nya-awˇ , nawˬ neh k'ehˇ g'eh le˰-euˬ Yeˬsuˇ Ka li-ahˇ siˬ nya-eu k'oeˇ-aˬ , mˬ maˬ maˬ byaˆ zaˇ ziˇ deh˰-eu jeˬ pyeu˰-eu meh .
43017004	Miˇ tsaˬ k'oeˇ taˆ nawˬ-euˬ yaw sheh˰ k'ahˬ sehˇ ngaˇ bi mawˇ g'aˬ-euˬ ma . Nawˬ neh bi mˇ la˰-euˬ gaˇ-ahˇ ngaˇ mˇ luiˆ g'aˬ-euˬ ma .
43017005	Miˇ tsaˬ tahˬ k'awˇ maˬ beh mi naˆ-ehˇ , nawˬ neh ngaˬ-ahˇ bi˰ taˬ-euˬ yaw sheh˰ k'ahˬ sehˇ k'oeˇ , nawˬ-euˬ mehˬ shi aˬ cawˬ-ahˇ bi mawˇ la˰-awˬ .
43017006	Miˇ tsaˬ heu k'oeˇ taˆ nawˬ neh ngaˬ-ahˇ bi˰ doˆ nehˬ la˰-euˬ tsawˇ haˬ deuˬ nawˬ-ahˇ siˬ nya ni ngaˇ mˇ g'aˬ-euˬ ma . Aˬ yaw˰ ma˰ nawˬ-euˬ tsawˇ haˬ pyeu˰ laˇ-awˇ , nawˬ neh ngaˬ-ahˇ bi˰ la˰-euˬ meh . Nawˬ-euˬ dawˬ-ahˇ aˬ yaw˰ ma˰ naˇ haˬ geu˰-euˬ meh .
43017007	Nawˬ neh ngaˬ-ahˇ k'aˇ bi˰ la˰-euˬ yawˬ jeˬ na lu˰ nawˇ jawˇ gaˇ neh oe-euˬ meh lehˇ , aˬ yaw˰ ma˰ nymˬ-mˇ siˬ nya-eu meh .
43017008	Aˬ jeˬ miˇ neh ehˇ naˇ , nawˬ neh ngaˬ-ahˇ bi˰ la˰-euˬ dawˬ deuˬ aˬ yaw˰ ma˰-ahˇ ngaˇ bi˰ nehˬ-awˇ , aˬ yaw˰ ma˰ ha geu˰-euˬ meh . Ngaˇ-aˬ nawˇ jawˇ gaˇ neh oe-euˬ meh lehˇ aˬ yaw˰ ma˰ siˬ duˬ-awˇ , nawˬ neh ngaˬ-ahˇ k'ehˇ g'eh le˰-euˬ meh lehˇ aˬ yaw˰ ma˰ jah-eu meh .
43017009	Nawˬ neh ngaˬ-ahˇ bi˰ la˰-euˬ tsawˇ haˬ deuˬ g'aˇ duˬ ngaˇ guiˬ lahˬ shaˇ-eu ma . Aˬ jeˬ miˇ neh ehˇ naˇ , aˬ yaw˰ ma˰ nawˬ-euˬ tsawˇ haˬ pyeu˰-eu meh . Miˇ tsaˬ zaˬ deuˬ g'aˇ duˬ ngaˇ guiˬ lahˬ shaˇ-eu maˬ ngeuˇ .
43017010	Ngaˇ k'aˇ jaˆ-eu jeˬ dawˬ tawˆ lu˰ nawˬ-euˬ pyeu˰-awˇ , nawˇ k'aˇ jaˆ-eu jeˬ dawˬ tawˆ lu˰ ngaˬ-euˬ pyeu˰-eu meh . Aˬ yaw˰ ma˰ la˰ k'oeˇ ngaˬ-euˬ yaw sheh˰ k'ahˬ sehˇ-ahˇ aˬ cawˬ ya mawˇ-eu meh .
43017011	Nymˬ-mˇ nawˇ jawˇ gaˇ ngaˇ g'o˰ laˇ-eu lehˇ g'eh-eu ma . Ngaˇ-aˬ , miˇ tsaˬ k'oeˇ taˆ maˬ paˇ jawˇ ma . Ehˇ k'aw˰ , aˬ yaw˰ ma˰ miˇ tsaˬ k'oeˇ taˆ ya jawˇ-a siˬ . Muiˬ-eu shawˇ-eu Aˬda-oˇ , aˇ nya˰ Da zaˬ tiˬ g'aˬ teh˰-ehˇ pyeu˰ lu˰-eu lo˰-ehˇ , aˬ yaw˰ ma˰ k'aw˰ nui ma tiˬ siˬ teh˰-ehˇ taˬ nya ni , nawˬ neh ngaˬ-ahˇ bi˰ la˰-euˬ tsawˇ myahˇ k'oeˇ myahˇ-euˬ baoˬ neh aˬ yaw˰ ma˰-ahˇ haw lahˇ nehˬ-awˬ .
43017012	Ngaˇ aˬ yaw˰ ma˰ nehˬ-ehˇ jawˇ lu˰ ngeh , nawˬ neh ngaˬ-ahˇ bi˰ la˰-euˬ tsawˇ myahˇ k'oeˇ myahˇ-euˬ baoˬ neh aˬ yaw˰ ma˰-ahˇ haw lahˇ-euˬ ma . Jaˇli˰ la˰ k'oeˇ ehˇ taˬ-euˬ lo˰-ehˇ byah laˇ ni byoˆ-iˇ-euˬ k'oeˇ tiˬ g'aˬ maˬ ngeuˇ naˇ , aˬ yaw˰ ma˰ tiˬ g'aˬ-iˬ maˬ bi byoˆ-iˇ ni ngaˇ haw lahˇ-euˬ ma .
43017013	Nymˬ-mˇ nawˇ jawˇ gaˇ ngaˇ g'o˰ laˇ-eu lehˇ g'eh-eu ma . Aˬ yaw˰ ma˰-euˬ nui ma la˰ k'oeˇ ngaˬ-euˬ laˬ k'aˬ cehˇ-eu jeˬ tiˬ byah ni za-eu g'aˇ duˬ , ngaˇ miˇ tsaˬ k'oeˇ taˆ jawˇ lu˰ ngeh heu lo˰-ehˇ ehˇ-eu ma .
43017014	Ngaˇ aˬ yaw˰ ma˰-ahˇ nawˬ-euˬ dawˬ bi˰-euˬ ma . Miˇ tsaˬ zaˬ deuˬ aˬ yaw˰ ma˰-ahˇ muiˇ-eu meh . Aˬ jeˬ miˇ neh ehˇ naˇ , ngaˇ miˇ tsaˬ heu-ahˇ maˬ ta˰-eu lo˰-ehˇ , aˬ yaw˰ ma˰ k'aw˰ miˇ tsaˬ heu-ahˇ maˬ ta˰-a .
43017015	Aˬ yaw˰ ma˰-ahˇ miˇ tsaˬ heu k'oeˇ taˆ maˬ paˇ bi jawˇ ni sheuˬ doˆ-eu g'aˇ duˬ , ngaˇ nawˬ-ahˇ shaˇ-eu maˬ ngeuˇ . Ehˇ k'aw˰ , Haiˬ dui dui-eu G'aˬ-euˬ la˰-ahˇ maˬ ya bi ahˇ-iˇ ni haw lahˇ nehˬ-awˬ lehˇ shaˇ-eu ma .
43017016	Ngaˇ miˇ tsaˬ heu-ahˇ maˬ ta˰-eu lo˰-ehˇ , aˬ yaw˰ ma˰ k'aw˰ miˇ tsaˬ heu-ahˇ maˬ ta˰-a .
43017017	Yaw tsaˬ yaw dawˇ jeˬ-ahˇ g'oe-awˇ , aˬ yaw˰ ma˰-ahˇ nawˬ-euˬ aˬ la˰ la˰ k'oeˇ ha ahˇ geu˰-awˬ . Nawˬ-euˬ dawˬ-aˬ , yaw tsaˬ yaw dawˇ jeˬ meh .
43017018	Nawˬ neh ngaˬ-ahˇ miˇ tsaˬ k'oeˇ taˆ k'ehˇ g'eh le˰-euˬ lo˰-ehˇ , ngaˇ aˬ yaw˰ ma˰-ahˇ miˇ tsaˬ heu k'oeˇ taˆ k'ehˇ g'eh-eu ma .
43017019	Aˬ yaw˰ ma˰-euˬ g'awˇ mawˇ yaw tsaˬ yaw dawˇ jeˬ la˰ k'oeˇ nawˬ-ahˇ a nehˬ nya ni , aˬ yaw˰ ma˰ g'aˇ duˬ ngaˬ-euˬ g'awˇ mawˇ nawˬ-ahˇ a nehˬ-eu ma .
43017020	" Aˬ yaw˰ ma˰ g'aˇ duˬ teh˰-ehˇ ngaˇ nawˬ-ahˇ guiˬ lahˬ shaˇ-eu maˬ ngeuˇ . Aˬ yaw˰ ma˰-euˬ dawˬ baˬ da neh ngaˬ-ahˇ jah-eu tsawˇ haˬ deuˬ g'aˇ duˬ k'aw˰ shaˇ-eu ma .
43017021	Aˬ yaw˰ ma˰ dawˬ tawˆ lu˰ nui ma tiˬ siˬ teh˰-ehˇ taˬ nya laˇ ni ngaˇ guiˬ lahˬ shaˇ-eu ma . Aˬda-oˇ , ngaˬ-euˬ la˰ k'oeˇ nawˇ jawˇ-awˇ , nawˬ-euˬ la˰ k'oeˇ ngaˇ jawˇ-eu lo˰-ehˇ , aˬ yaw˰ ma˰ aˇ nya˰ Da zaˬ-euˬ la˰ k'oeˇ jawˇ lu˰-uˇ . Nawˬ neh ngaˬ-ahˇ k'ehˇ g'eh le˰-euˬ meh lehˇ miˇ tsaˬ zaˬ deuˬ jah laˇ ni , aˬ yaw˰ ma˰ nui ma tiˬ siˬ teh˰-ehˇ taˬ lu˰-uˇ .
43017022	Aˇ nya˰ Da zaˬ nui ma tiˬ siˬ teh˰-ehˇ taˬ-eu lo˰-ehˇ , aˬ yaw˰ ma˰ k'aw˰ nui ma tiˬ siˬ teh˰-ehˇ taˬ nya laˇ ni , nawˬ neh ngaˬ-ahˇ bi˰-euˬ yaw sheh˰ k'ahˬ sehˇ k'oeˇ , aˬ yaw˰ ma˰-ahˇ ngaˇ bi˰-eu ma .
43017023	Nawˬ neh ngaˬ-ahˇ k'ehˇ g'eh le˰-euˬ gaˇ kawˆ hawˇ-eu , ngaˬ-ahˇ nawˇ gaˬ-eu lo˰-ehˇ , ngaˬ-ahˇ jah-eu tsawˇ haˬ heu deuˬ-ahˇ k'aw˰ nawˇ gaˬ-eu gaˇ kawˆ miˇ tsaˬ zaˬ deuˬ bi siˬ nya-eu g'aˇ duˬ , ngaˬ-ahˇ jah-eu tsawˇ haˬ heu deuˬ nui ma g'awˇ mawˇ ta˰ leˇ nya ni , ngaˬ-euˬ la˰ k'oeˇ nawˇ jawˇ-awˇ , aˬ yaw˰ ma˰-euˬ la˰ k'oeˇ ngaˇ jawˇ-eu ma .
43017024	Aˬda-oˇ , nawˬ neh bi˰ la˰-euˬ tsawˇ haˬ heu deuˬ nawˇ ngaˬ-ahˇ bi˰ la˰-euˬ yaw sheh˰ k'ahˬ sehˇ-ahˇ mawˇ nya ni , aˬ yaw˰ ma˰-ahˇ ngaˇ k'aˇ jawˇ gaˇ bi jawˇ maw˰-eu ma . Aˬ jeˬ miˇ neh ehˇ naˇ , miˇ tsaˬ tahˬ k'awˇ maˬ beh mi naˆ-ehˇ nawˇ ngaˬ-ahˇ gaˬ-euˬ meh .
43017025	Tsaˬ dui dawˇ dui dui-eu Aˬda-oˇ , miˇ tsaˬ zaˬ deuˬ nawˬ-ahˇ maˬ siˬ nya k'aw˰ , ngaˇ nawˬ-ahˇ siˬ nya-awˇ , nawˬ neh ngaˬ-ahˇ k'ehˇ g'eh le˰-euˬ meh lehˇ tsawˇ haˬ heu deuˬ siˬ nya meh .
43017026	Nawˬ neh ngaˬ-ahˇ gaˬ-euˬ g'oeˇ-eu gaˬ-eu k'oeˇ hmˬ aˬ yaw˰ ma˰-euˬ la˰ k'oeˇ ahˇ-awˇ , ngaˇ aˬ yaw˰ ma˰-euˬ la˰ k'oeˇ jawˇ nya-eu g'aˇ duˬ , aˬ yaw˰ ma˰ nawˬ-ahˇ siˬ nya laˇ ni ngaˇ mˇ-euˬ lo˰-ehˇ , mehˬ hu paw paˇ mˇ daˆ le˰ ma . "
43018001	Yeˬsuˇ k'oeˇ lo˰-ehˇ guiˬ lahˬ shaˇ g'aˬ ngeh , aˬ yaw˰-euˬ zaˬ lahˇ deuˬ sheuˬ-awˇ , Giˇdaˬloˬ lawˇ gawˆ nui baˬ paw iˇ-euˬ meh . K'oeˇ gaˇ yaˇ kmˇ tiˬ kmˇ jaˆ-awˇ , Yeˬsuˇ hawˇ-eu aˬ yaw˰-euˬ zaˬ lahˇ deuˬ yaˇ kmˇ k'oeˇ kmˇ la˰ k'oeˇ uˇ leˇ-euˬ meh .
43018002	Yeˬsuˇ-ahˇ ahˬ dzaˬ-euˬ Yuˇdaˆ k'oeˇ g'aˬ k'aw˰ , yaˇ kmˇ k'oeˇ kmˇ jaˆ-eu jawˇ duˬ siˬ nya-eu meh . Aˬ jeˬ miˇ neh ehˇ naˇ , Yeˬsuˇ aˬ yaw˰-euˬ zaˬ lahˇ deuˬ-ahˇ yaˇ kmˇ k'oeˇ kmˇ la˰ k'oeˇ g'awˬ mya poˆ mawˇ dzoeˇ haw-euˬ meh .
43018003	Yuˇdaˆ-aˬ , Loˇmaˆ yehˇ yehˇ ma˰ tiˬ ma˰ hawˇ-eu , piˇ ma aˬ yui˰ deuˬ hawˇ-eu Paˬliˬsehˇ deuˬ neh k'ehˇ g'eh le˰-euˬ Uˬ duˬ tahˬ nymˇ nymˇ ma-ahˇ lo˰-eu yehˇ deuˬ sheuˬ-awˇ , yaˇ kmˇ k'oeˇ kmˇ-ahˇ iˇ-euˬ meh . Aˬ yaw˰ ma˰-aˬ , guiˇ deuˆ-eu keu ka yuˇ-awˇ , tsiˇ k'mˬ hawˇ-eu tsiˇ du keuˬ-awˇ iˇ-euˬ meh .
43018004	Yeˬsuˇ-aˬ , aˬ yaw˰-euˬ k'oeˇ taˆ keu le lu˰-eu yawˬ jeˬ na lu˰-ahˇ siˬ nya-eu miˇ neh , mehˬ hu paw le doˆ-awˇ , " Naw ma˰ aˬ suˇ g'aˬ-ahˇ poˆ te " lehˇ ehˇ nehˬ-euˬ meh .
43018005	" Naˬzaˬlehˇ meuˬ-ahˇ jawˇ-eu Yeˬsuˇ-ahˇ poˆ-eu ma " lehˇ aˬ yaw˰ ma˰ ehˇ-eu meh . " Ngaˇ Yeˬsuˇ ma " lehˇ aˬ yaw˰ ehˇ k'o˰ nehˬ-euˬ meh . Yeˬsuˇ-ahˇ ahˬ dzaˬ-euˬ Yuˇdaˆ g'eh , tsawˇ haˬ k'oeˇ deuˬ nehˬ-ehˇ yaw˰ lu˰-eu meh .
43018006	" Ngaˇ Yeˬsuˇ ma " lehˇ aˬ yaw˰ ma˰-ahˇ Yeˬsuˇ ehˇ nehˬ ngeh , aˬ yaw˰ ma˰ naˇ k'ah paw jiˆ k'o˰-iˇ-awˇ sehˇ pyaˆ-ehˇ coˬ-iˇ-euˬ meh .
43018007	" Naw ma˰ aˬ suˇ g'aˬ-ahˇ poˆ te " lehˇ Yeˬsuˇ tiˬ poˆ paˇ naˇ haˬ-euˬ meh . " Naˬzaˬlehˇ meuˬ-ahˇ jawˇ-eu Yeˬsuˇ-ahˇ poˆ-eu ma " lehˇ aˬ yaw˰ ma˰ paˇ ehˇ-eu meh .
43018008	Yeˬsuˇ ehˇ-eu , " Ngaˇ Yeˬsuˇ ma lehˇ naw ma˰-ahˇ ehˇ nehˬ lu˰-eu ma tawˇ . Naw ma˰ ngaˬ-ahˇ poˆ-eu ngeuˇ naˇ , ngaˬ-euˬ mehˬ nah caw teh-eu tsawˇ haˬ heu deuˬ-ahˇ maˬ nyeh˰ ni bi go˰-iˇ-awˬ . "
43018009	Yeˬsuˇ k'oeˇ lo˰-ehˇ ehˇ-eu k'oeˇ-aˬ , " Aˬda-oˇ , nawˬ neh ngaˬ-ahˇ bi˰ la˰-euˬ tsawˇ haˬ tiˬ g'aˬ-iˬ maˬ bi byoˆ-iˇ-aˬ " lehˇ , aˬ yaw˰ neh ehˇ taˬ-euˬ dawˬ k'oeˇ dawˬ bi byah laˇ-eu g'aˇ duˬ pyeu˰-eu meh .
43018010	Siˇmoˬ Beˬtuˆluˆ mi cehˇ tiˬ kahˇ ahˇ-eu meh . Aˬ yaw˰ mi cehˇ k'oeˇ kahˇ g'awˇ doˆ-awˇ , Piˇ ma Yaw huiˬ g'aˬ-euˬ zaˬ k'aˆ-ahˇ coeˇ-awˇ , naˬ pa˰ aˇ maˇ pyawˬ coeˇ tsehˆ dzeh-euˬ meh . Zaˬ k'aˆ k'oeˇ g'aˬ-euˬ tsawˇ myahˇ-aˬ , Maˬlaˬkuˇ meh .
43018011	Beˬtuˆluˆ-ahˇ Yeˬsuˇ ehˇ nehˬ-eu , " Nawˬ-euˬ mi cehˇ paˇ soeˬ ahˇ k'o˰-awˬ . Nga Da neh ngaˬ-ahˇ bi dawˇ la˰-euˬ k'aˬ dui dui-eu k'mˬ maˬ heu-ahˇ ngaˇ maˬ dawˇ-aˇ lehˇ nawˇ noeˬ te loˇ . "
43018012	K'oeˇ ngeh , Loˇmaˆ yehˇ k'oeˇ ma˰ hawˇ-eu aˬ yaw˰ ma˰ k'oeˇ taˆ uˆ lahˇ-eu yaw huiˬ yaw mahˇ k'oeˇ g'aˬ , Uˬ duˬ tahˬ nymˇ nymˇ ma-ahˇ lo˰-eu yehˇ deuˬ nehˬ-ehˇ tiˬ kawˆ lo˰-ehˇ , Yeˬsuˇ-ahˇ nyeh˰-awˇ pa˰-euˬ meh .
43018013	K'oeˇ naˇ , Aˬna jawˇ gaˇ jeˬ huˬ sheuˬ g'eh-euˬ meh . Aˬ na-aˬ , k'oeˇ ngeh k'o˰-ahˇ Piˇ ma Yaw huiˬ g'aˬ geu˰ lu˰-eu Gaˬyaˬpaˇ-euˬ tsawˇ mawˬ meh .
43018014	Tsawˇ jeuˬ tiˬ jeuˬ jeuˬ lah ni ya cawˆ-iˇ-eu dah zaˇ tsawˇ haˬ tiˬ g'aˬ bi shiˇ dah-eu muiˬ dzehˬ meh lehˇ , Yuˇdaˆ tsawˇ haˬ aˬ yui˰ aˬ tsu deuˬ-ahˇ ja noeˬ nehˬ-euˬ g'aˬ-aˬ , Gaˬyaˬpaˇ meh .
43018015	Siˇmoˬ Beˬtuˆluˆ hawˇ-eu zaˬ lahˇ yawˬ g'aˬ yawˬ Yeˬsuˇ mehˬ nah caw teh g'eh-euˬ meh . Zaˬ lahˇ k'oeˇ g'aˬ Piˇ ma Yaw huiˬ g'aˬ-ahˇ yaw muiˬ paˬ-ehˇ siˬ nya-eu miˇ neh , Piˇ ma Yaw huiˬ g'aˬ-euˬ nymˇ-ahˇ kmˇ cehˇ gawˬ lahˇ taˬ-euˬ la˰ k'oeˇ , Yeˬsuˇ mehˬ nah caw teh uˇ g'eh-euˬ meh .
43018016	Beˬtuˆluˆ-aˬ , la˰ nyiˇ paw lahˇ k'ehˬ dawˬ peh jawˇ ya˰-euˬ meh . Zaˬ lahˇ k'oeˇ g'aˬ paˇ g'o˰ poˆ-iˇ-awˇ , lahˇ k'ehˬ-ahˇ lo˰-eu zaˬ miˬ zaˬ-ahˇ ehˇ nehˬ-awˇ , Beˬtuˆluˆ-ahˇ sheuˬ uˇ g'eh-euˬ meh .
43018017	Lahˇ k'ehˬ-ahˇ lo˰-eu zaˬ miˬ zaˬ k'oeˇ g'aˬ Beˬtuˆluˆ-ahˇ ehˇ-eu , " Nawˇ g'eh tsawˇ haˬ k'oeˇ g'a-euˬ zaˬ lahˇ deuˬ la˰ k'oeˇ ahˇ-eu maˬ ngeuˇ loˇ . " Beˬtuˆluˆ ehˇ-eu , " Ngaˇ maˬ ahˇ . "
43018018	Yaw gaˆ gaˆ-eu miˇ neh , zaˬ k'aˆ deuˬ hawˇ-eu lo˰ lu˰-eu yehˇ deuˬ k'aˬ g'eu baw do˰-awˇ , tiˬ jawˬ yaw˰-awˇ yaw gaˆ lmˇ-euˬ meh . Beˬtuˆluˆ g'eh , k'oeˇ gaˇ yaw˰ leˇ-awˇ aˬ yaw˰ ma˰ nehˬ-ehˇ yaw gaˆ lmˇ-euˬ meh .
43018019	Piˇ ma Yaw huiˬ g'aˬ Yeˬsuˇ-ahˇ , aˬ yaw˰-euˬ zaˬ lahˇ deuˬ gaˇ kawˆ hawˇ-eu aˬ yaw˰ neh mehˬ-euˬ tsoˆ-euˬ gaˇ kawˆ deuˬ pyehˆ tseˇ naˇ haˬ-euˬ meh .
43018020	Yeˬsuˇ ehˇ-eu , " Ngaˇ aˬ cawˬ-ahˇ dawˬ k'aˇ ngehˬ cawˬ ngeh , tsawˇ haˬ g'awˬ mya ni jawˇ-eu mehˬ shi bya cehˆ ni ngehˬ cawˬ-euˬ ma . Tsawˇ haˬ dawˬ tawˆ lu˰ uiˬ laˇ-eu jawˇ duˬ pyeu˰-eu uˬ duˬ tahˬ nymˇ deuˬ hawˇ-eu , Uˬ duˬ tahˬ nymˇ nymˇ ma la˰ k'oeˇ teh˰-ehˇ ngaˇ mehˬ-euˬ tsoˆ-euˬ ma . Yaw za˰-ahˇ ngehˬ k'oeˬ tmˇ k'oeˬ-euˬ tiˬ jeˬ-iˬ maˬ jaˆ .
43018021	Aˬ jeˬ miˇ neh nawˇ ngaˬ-ahˇ pyehˆ tseˇ naˇ haˬ te . Ngaˬ-euˬ dawˬ-ahˇ ya gaˬ-euˬ tsawˇ haˬ deuˬ-ahˇ ngaˇ aˬ jeˬ ehˇ ta lehˇ naˇ hawˬ-awˬ . "
43018022	Yeˬsuˇ k'oeˇ lo˰-ehˇ ehˇ ngeh , k'oeˇ gaˇ lo˰ lu˰-eu yehˇ tiˬ g'aˬ aˬ yaw˰-euˬ baˬ ba-ahˇ tehˆ-awˇ ehˇ-eu , " Nawˇ Piˇ ma Yaw huiˬ g'aˬ-ahˇ teu lo˰-ehˇ ehˇ k'mˬ ta loˇ . "
43018023	Piˇma Yaw huiˬ g'aˬ-ahˇ Yeˬsuˇ ehˇ-eu , " Ngaˬ neh ngehˬ-euˬ maˬ ngeuˇ naˇ , maˬ ngeuˇ-a lehˇ heu gaˇ jawˇ-eu tsawˇ haˬ yawˬ g'aˬ na lu˰ mehˬ shi ehˇ duˬ-awˬ . Ehˇ k'aw˰ , ngaˬ neh ngehˬ-euˬ ngeuˇ naˇ , aˬ jeˬ miˇ neh ngaˬ-euˬ baˬ ba-ahˇ bi tehˆ te . "
43018024	K'oeˇ naˇ , aˬ yaw˰-ahˇ pa˰ taw˰ taˬ-euˬ maˬ puiˇ nehˬ ni , Aˬna neh aˬ yaw˰-ahˇ Piˇ ma Yaw huiˬ g'aˬ pyeu˰-eu Gaˬyaˬpaˇ jawˇ gaˇ bi sheuˬ ha-iˇ-euˬ meh .
43018025	Beˬtuˆluˆ-aˬ , k'oeˇ gaˇ yaw˰-awˇ yaw gaˆ lmˇ lu˰-eu meh . Aˬ cawˬ a yaw˰-ahˇ naˇ haˬ-eu , " Nawˇ g'eh tsawˇ haˬ k'oeˇ g'aˬ-euˬ zaˬ lahˇ maˬ ngeuˇ loˇ . " Beˬtuˆluˆ tsawˇ pyehˇ pyehˇ-awˇ ehˇ-eu , " Ngaˇ maˬ ngeuˇ . "
43018026	Beˬtuˆluˆ neh naˬ pa˰ bi coeˇ tsehˆ-euˬ g'aˬ-ahˇ aˬ yui˰ aˬ nyiˇ ta˰-eu , Piˇ ma Yaw huiˬ g'aˬ-euˬ zaˬ k'aˆ tiˬ g'aˬ Beˬtuˆluˆ-ahˇ ehˇ-eu , " Nawˇ g'eh Yeˬsuˇ nehˬ-ehˇ yaˇ kmˇ la˰ k'oeˇ jawˇ lu˰-eu ngaˇ mawˇ-euˬ ma . "
43018027	Beˬtuˆluˆ tsawˇ pyehˇ paˇ pyehˇ-awˇ ehˇ-eu , " Maˬ ngeuˇ . " Aˬ yaw˰ k'oeˇ lo˰-ehˇ ehˇ g'aˬ-eu maˬ dah ni , ya poeˇ doeˇ doˆ laˇ-euˬ meh .
43018028	Yawˬ nah yawˬ uˬ shawˬ yaw na˰-ehˇ , Yeˬsuˇ-ahˇ Gaˬyaˬpaˇ-euˬ nymˇ-ahˇ neh sheuˬ doˆ g'eh-awˇ , sahˬ paˬ-euˬ hawˇ nymˇ-ahˇ sheuˬ g'eh-euˬ meh . Yuˇdaˆ tsawˇ haˬ aˬ yui˰ aˬ tsu deuˬ-aˬ , Baˬsaˬkaˬ Bawˬ-iˬ dzaˬ gaˇ uˇ leˇ-eu g'aˇ duˬ yawˬ ha-euˬ g'awˇ mawˇ maˬ bi jaw˰-iˇ-ehˇ shawˇ jehˆ ni bi jaˆ maw˰-eu miˇ neh , sahˬ paˬ-euˬ hawˇ nymˇ la˰ k'oeˇ maˬ uˇ keuˆ leˇ ni jawˇ-euˬ meh .
43018029	K'oeˇ miˇ neh , sahˬ paˬ-euˬ mawˇ do la˰ nyiˇ doˆ le-awˇ ehˇ-eu , " Tsawˇ haˬ heu g'aˬ aˬ geu jeˬ lehˬ nga lehˇ naw ma˰ ehˇ te . "
43018030	Aˬ yaw˰ ma˰ ehˇ-eu , " Tsawˇ haˬ heu g'aˬ yaw haiˬ jeˬ mˇ taˬ-euˬ maˬ jaˆ law nmˇ-aˬ , aˬ yaw˰-ahˇ nawˇjawˇ gaˇ nga ma˰ maˬ sheuˬ ha laˇ nya-aˇ . "
43018031	Sahˬ paˬ Piˇlaˆ ehˇ-eu , " Toˆ-ehˇ ngeuˇ naˇ , naw ma˰ aˬ yaw˰-ahˇ sheuˬ k'o˰ g'eh-awˇ , naw ma˰-euˬ zahˇ sahˇ k'o˰ k'aˇ jaˆ-eu lo˰-ehˇ yaˇ k'a daˇ-awˬ . " Aˬ yaw˰ ma˰ ehˇ-eu " Nga ma˰ tsawˇ haˬ maˬ seh˰ k'mˬ-a . "
43018032	Yeˬsuˇ aˬ yaw˰ aˬ joˆ-ehˇ ya shiˇ-eu gaˇ kawˆ aˬ yawˇ yaw˰ ehˇ taˬ-euˬ jeˬ byah laˇ nya ni , aˬ yaw˰ ma˰ dawˬ k'oeˇ jeˬ-ehˇ ngehˬ-eu jeˬ pyeu˰-eu meh .
43018033	Sahˬ paˬ Piˇlaˆ hawˇ nymˇ la˰ k'oeˇ paˇ g'o˰ k'o˰ leˇ-awˇ , Yeˬsuˇ-ahˇ kuˇ-awˇ naˇ haˬ-eu , " Nawˇ Yuˇdaˆ tsawˇ haˬ-euˬ Sahˬ paˬ ma loˇ . "
43018034	Yeˬsuˇ ehˇ-eu , " Dawˬ teu dawˬ maˇ maˇ ni nawˬ-euˬ dawˬ ma loˇ . Maˬ ngeuˇ naˇ , ngaˬ-euˬ gaˇ kawˆ aˬ cawˬ neh nawˬ-ahˇ ehˇ nehˬ la˰-euˬ dawˬ-ahˇ g'oe-awˇ ngehˬ te loˇ . "
43018035	Sahˬ paˬ Piˇlaˆ ehˇ-eu , " Ngaˇ Yuˇdaˆ tsawˇ haˬ nga loˇ . Nawˬ-euˬ tsawˇ jeuˬ hawˇ-eu piˇ ma aˬ yui˰ deuˬ neh nawˬ-ahˇ ngaˬ-euˬ aˬ la˰ la˰ k'oeˇ a nehˬ la˰-euˬ meh . Nawˇ aˬ jeˬ mˇ teˬ . "
43018036	Yeˬsuˇ ehˇ-eu , " Ngaˬ-euˬ miˇ k'ahˬ-aˬ , miˇ tsaˬ heu-ahˇ ta˰-eu jeˬ maˬ ngeuˇ . Ngaˬ-euˬ miˇ k'ahˬ miˇ tsaˬ heu-ahˇ ta˰-eu jeˬ law nmˇ-aˬ , ngaˬ-ahˇ Yuˇdaˆ tsawˇ haˬ aˬ yui˰ aˬ tsu deuˬ neh maˬ bi nyeh˰ ni ngaˬ-euˬ tsawˇ haˬ deuˬ guiˇ deuˆ teh˰-a . Ngaˬ-euˬ miˇ k'ahˬ-aˬ , miˇ tsaˬ heu-ahˇ maˬ ta˰ . "
43018037	K'oeˇ ngeh , sahˬ paˬ Piˇlaˆ aˬ yaw˰-ahˇ naˇ haˬ-eu , " Nawˇ sahˬ paˬ ngeuˇ ma loˇ . " Yeˬsuˇ ehˇ-eu , " Ngaˇ sahˬ paˬ nga lehˇ ehˇ-euˬ-aˬ , naw ma˰ meh . Ngaˇ miˇ tsaˬ heu k'oeˇ taˆ za˰ le-awˇ deh˰ le-euˬ-aˬ , yaw tsaˬ yaw dawˇ jeˬ ngehˬ le tmˇ le-euˬ teh˰ ma . Yaw tsaˬ yaw dawˇ jeˬ-ahˇ k'aˇ ta˰-eu tsawˇ haˬ-aˬ , ngaˬ-euˬ dawˬ naˇ haˬ geu˰-eu meh . "
43018038	Sahˬ paˬ Piˇlaˆ ehˇ-eu , " Yaw tsaˬ yaw dawˇ ehˇ-eu aˬ jeˬ-a . "
43018039	K'oeˇ naˇ , hawˇ nymˇ-euˬ la˰ nyiˇ jawˇ-eu deuˬ jawˇ gaˇ sahˬ paˬ Piˇlaˆ iˇ-awˇ , heu lo˰-ehˇ ehˇ nehˬ-euˬ meh . " Tsawˇ haˬ heu g'aˬ-euˬ yaw lehˬ ngaˇ maˬ poˆ mawˇ nya nya . Ehˇ k'aw˰ , Baˬsaˬkaˬ Bawˬ-iˬ k'aˇ keuˆ le ngeh , naw ma˰ g'aˇ duˬ tsawˇ haˬ tiˬ g'aˬ ngaˇ ya pyehˬ nehˬ-eu zahˇ sahˇ k'o˰ jaˆ-eu ma . Naw ma˰ g'aˇ duˬ Yuˇdaˆ tsawˇ haˬ-euˬ Sahˬ paˬ heu g'aˬ-ahˇ bi pyehˬ nehˬ maw˰-eu nya loˇ . "
43018040	Aˬ yaw˰ ma˰ yaw k'aˆ-ehˇ guˇ-awˇ ehˇ-eu , " Aˬ yaw˰-ahˇ taˬ pyehˬ . Baˬlaˬbaˇ-ahˇ pyehˬ-awˬ . " Baˬlaˬbaˇ-aˬ , Loˇmaˆ sahˬ paˬ-ahˇ puiˬ-euˬ tsawˇ haˬ tiˬ g'aˬ pyeu˰-eu meh .
43019001	K'oeˇ naˇ , sahˬ paˬ Piˇlaˆ neh Yeˬsuˇ-ahˇ bi sheuˬ doˆ g'eh-awˇ , yahˬ caˆ neh bi jui˰-euˬ meh .
43019002	Yehˇ k'oeˇ deuˬ aˬ gah ciˇ ni neh sahˬ paˬ-euˬ uˬ k'oˆ lo˰-ehˇ daˇ k'ahˇ k'ahˇ-awˇ , aˬ yaw˰-euˬ uˬ duˬ-ahˇ nyeh˰ k'oˆ nehˬ-euˬ meh . K'oeˇ naˇ , neˇ naˆ naˆ-eu pehˇ k'ahˬ pehˇ mahˇ nyeh˰ dm nehˬ-euˬ meh .
43019003	Aˬ yaw˰ ma˰ aˬ yaw˰ dawˬ peh le-awˇ , " Yuˇdaˆ tsawˇ haˬ-euˬ Sahˬ paˬ ziˇ baw ziˇ za lu˰-uˇ " lehˇ ehˇ-awˇ , baˬ ba-ahˇ tehˆ nehˬ-euˬ meh .
43019004	Sahˬpaˬ Piˇlaˆ tiˬ poˆ paˇ iˇ doˆ-awˇ , tsawˇ haˬ aˇ ma˰-ahˇ heu lo˰-ehˇ ehˇ nehˬ-euˬ meh , " Naˇ haˬ sheˇ . Tsawˇ haˬ heu g'aˬ-euˬ yaw lehˬ ngaˇ maˬ poˆ mawˇ nya-euˬ naw ma˰ ya siˬ duˬ ni , aˬ yaw˰-ahˇ naw ma˰ jawˇ gaˇ sheuˬ doˆ nehˬ le˰ ma . "
43019005	K'oeˇ ngeh , Yeˬsuˇ doˆ le-euˬ meh . Aˬ gah neh jahˇ taˬ-euˬ sah paˬ-euˬ uˬ k'oˆ k'oˆ lu˰-awˇ , neˇ naˆ naˆ-eu pehˇ k'ahˬ pehˇ mahˇ dm lu˰-eu meh . Sahˬ paˬ Piˇlaˆ ehˇ-eu , " Hehˬ . Tsawˇ haˬ heu g'aˬ sheuˬ doˆ ha le-euˬ ma . "
43019006	Piˇ ma aˬ yui˰ deuˬ hawˇ-eu Yuˇdaˆ tsawˇ haˬ deuˬ aˬ yaw˰-ahˇ ya mawˇ ngeh , " La˰ ya˰ k'oeˇ taˆ ta˰ seh˰-awˬ . La˰ ya˰ k'oeˇ taˆ ta˰ seh˰-awˬ " lehˇ guˇ-eu meh . Sahˬ paˬ Piˇlaˆ aˬ yaw˰ ma˰-ahˇ ehˇ nehˬ-eu , " Toˆ-ehˇ ngeuˇ naˇ , naw ma˰ aˬ yaw˰-ahˇ sheuˬ g'eh-awˇ la˰ ya˰ k'oeˇ taˆ ta˰ seh˰-iˇ-awˬ . Ngaˇ aˬ yaw˰-euˬ yaw lehˬ maˬ poˆ mawˇ nya nya . "
43019007	Tsawˇ haˬ aˇ ma˰ ehˇ-eu , " Nga ma˰-euˬ zahˇ dawˬ k'o˰ dawˬ tiˬ dawˬ-ahˇ g'oe-awˇ ya ehˇ naˇ , yawˬ haˇ yawˬ ha Miˬyehˇ-euˬ Zaˬmaˇ ma lehˇ ehˇ-eu baˬ da neh aˬ yaw˰ shiˇ-eu tsaˬ meh . "
43019008	Dawˬ k'oeˇ dawˬ-ahˇ sahˬ paˬ Piˇlaˆ ya gaˬ ngeh , paˇ guˆ dzehˬ laˇ-euˬ meh .
43019009	Aˬ yaw˰ hawˇ nymˇ la˰ k'oeˇ paˇ g'o˰ k'o˰-iˇ-awˇ , " Nawˇ aˬ gaˇ neh oe teˬ " lehˇ , Yeˬsuˇ-ahˇ naˇ haˬ-euˬ meh . Ehˇ k'aw˰ , Yeˬ suˇ dawˬ maˬ tmˇ-a .
43019010	Sahˬ paˬ Piˇlaˆ aˬ yaw˰-ahˇ ehˇ nehˬ-eu , " Aˬ jeˬ miˇ neh nawˇ ngaˬ-ahˇ dawˬ maˬ ngehˬ cawˬ te . Nawˬ-ahˇ pyehˬ nehˬ-eu g'aˇ duˬ maˬ ehˇ , la˰ ya˰ k'oeˇ taˆ bi ta˰ seh˰-eu g'aˇ duˬ maˬ ehˇ , ngaˬ-euˬ aˬ la˰ la˰ k'oeˇ jaˆ ma . "
43019011	Yeˬsuˇ ehˇ-eu , " Miˬyehˇ neh nawˬ-ahˇ baoˬ bi˰ taˬ-euˬ miˇ neh , nawˇ ngaˬ-euˬ k'oeˇ taˆ baoˬ jaˆ-eu meh . K'oeˇ miˇ neh , ngaˬ-ahˇ nawˬ-euˬ aˬ la˰ la˰ k'oeˇ a nehˬ laˇ-euˬ g'aˬ-aˬ , nawˇ naˆ maˬ tseˇ iˬ baˇ huiˬ dzehˬ meh . "
43019012	Dawˬ k'oeˇ dawˬ-ahˇ sahˬ paˬ Piˇlaˆ ya gaˬ ngeh , Yeˬsuˇ-ahˇ pyehˬ nehˬ-eu gaˇ ma poˆ-euˬ meh . Ehˇ k'aw˰ , tsawˇ haˬ aˇ ma˰ guˇ-awˇ ehˇ-eu , " Nawˇ aˬ yaw˰-ahˇ pyehˬ nehˬ te lehˇ ngeuˇ naˇ , nawˇ sahˬ paˬ Gehˇsaˬ-euˬ cawˬ maˬ paˇ ngeuˇ meh . Yawˬ haˇ yawˬ ha sahˬ paˬ ma lehˇ ehˇ-eu tsawˇ haˬ-aˬ , sahˬ paˬ Gehˇsaˬ-ahˇ puiˬ-eu tsawˇ haˬ meh . "
43019013	Dawˬ k'oeˇ dawˬ-ahˇ sahˬ paˬ Piˇlaˆ ya gaˬ ngeh , Yeˬsuˇ-ahˇ la˰ nyiˇ sheuˬ doˆ le˰-awˇ , " K'aˬ lo k'awˬ taˬ-euˬ jawˇ duˬ " lehˇ kuˇ gaˇ jaˆ-eu yaˇ k'aˬ daˇ-eu nuiˇ mahˬ-ahˇ nuiˇ le-euˬ meh . K'aˬ lo k'awˬ taˬ-euˬ jawˇ duˬ-ahˇ , Heˬbyeˇ dawˬ " Gaˬbaˬdaˬ " lehˇ ehˇ-eu meh .
43019014	K'oeˇ ngeh nah-aˬ , Baˬsaˬkaˬ Bawˬ-iˬ g'eh-eu g'aˇ duˬ lehˬ hmˬ-eu aˇ nah pyeu˰-awˇ , nah loˆ ceh laˇ maw˰ laˇ-euˬ meh , Tsawˇ haˬ k'oeˇ deuˬ-ahˇ Sahˬ paˬ Piˇlaˆ ehˇ nehˬ-eu , " Naw ma˰-euˬ sahˬ paˬ-ahˇ haw sheˇ . "
43019015	Aˬ yaw˰ ma˰ guˇ-eu , " Aˬ yaw˰-ahˇ seh˰-awˬ . Aˬ yawˬ-ahˇ sehˬ-awˬ . La˰ ya˰ k'oeˇ taˆ ta˰ seh˰-awˬ . " Sahˬ paˬ Piˇla˰ aˬ yaw˰ ma˰-ahˇ ehˇ nehˬ-eu , " Naw ma˰-euˬ sahˬ paˬ-ahˇ la˰ ya˰ k'oeˇ taˆ ta˰ seh˰-awˬ loˇ . " Piˇ ma aˬ yui˰ deuˬ ehˇ-eu , " Nga ma˰-euˬ sahˬ paˬ-aˬ sahˬ paˬ Gehˇsaˬ tiˬ g'aˬ teh˰ ma . "
43019016	K'oeˇ naˇ , Yeˬsuˇ-ahˇ la˰ ya˰ k'oeˇ taˆ bi ta˰ seh˰-eu g'aˇ duˬ , sahˬ paˬ Piˇlaˆ neh aˬ yaw˰ ma˰-euˬ aˬ la˰ la˰ k'oeˇ a k'o˰ nehˬ-euˬ meh . K'oeˇ naˇ , yehˇ deuˬ neh Yeˬsuˇ-ahˇ sheuˬ doˆ g'eh-euˬ meh .
43019017	Aˬ yaw˰-aˬ yawˬ ha-euˬ la˰ ya˰ ba˰-awˇ Uˬ duˬ k'mˬ lehˇ kuˇ-eu jawˇ duˬ-ahˇ le keuˆ-euˬ meh . Jawˇ duˬ k'oeˇ tsahˇ-ahˇ , Heˬbyehˇ dawˬ Gawˇlaˬgawˇda lehˇ kuˇ-eu meh .
43019018	K'oeˇ gaˇ , aˬ yaw˰ ma˰ aˬ yaw˰-ahˇ la˰ ya˰ k'oeˇ taˆ ta˰ tehˬ-euˬ meh . Tsawˇ haˬ nyiˬ g'aˬ-ahˇ k'aw˰ , aˬ yaw˰-euˬ gaˇ dzeˇ tiˬ paw tiˬ g'aˬ-ehˇ ta˰ tehˬ taˬ-awˇ , aˬ yaw˰-ahˇ g'ahˇ ceh ta˰ tehˬ taˬ-euˬ meh .
43019019	Sahˬ paˬ Piˇlaˆ neh sahˬ bo˰ bo˰-awˇ , la˰ ya˰ k'oeˇ taˆ bi ta˰ myahˬ-euˬ meh . " Heu-aˬ , Yuˇdaˆ tsawˇ haˬ-euˬ Sahˬpaˬ pyeu˰-eu Naˬzaˬlehˇ meuˬ-ahˇ jawˇ-eu Yeˬsuˇ meh " lehˇ bo˰ taˬ-euˬ meh .
43019020	Yeˬsuˇ-ahˇ la˰ ya˰ k'oeˇ taˆ ta˰ tehˬ taˬ-euˬ jawˇ duˬ k'oeˇ-aˬ , meuˬ-ahˇ neh yaw k'aˆ-ehˇ maˬ kaˬ-eu miˇ neh , tsawˇ haˬ g'awˬ mya ni sahˬ bo˰ bo˰ myahˬ taˬ-euˬ gaˇ ya gui-euˬ meh . Sahˬ bo˰ k'oeˇ-aˬ , Heˬbyehˇ dawˬ , Laˬteˬ dawˬ , Heˬlaˬsaˇ dawˬ , heu smˇ jeˬ lu˰ bo˰ taˬ-euˬ meh .
43019021	Piˇ ma aˬ yui˰ deuˬ sahˬ paˬ Piˇlaˆ-ahˇ ehˇ nehˬ-eu , " ' Yuˇdaˆ tsawˇ haˬ-euˬ sahˬ paˬ ' lehˇ maˬ bo˰ ni , ' Tsawˇ haˬ heu g'aˬ yawˬ haˇ yawˬ ha Yuˇdaˆ tsawˇ haˬ-euˬ sahˬ paˬ ma lehˇ tsaˬ geu˰-euˬ meh ' lehˇ bo˰-eu tsaˬ dzehˬ teh˰-a . "
43019022	Sahˬ paˬ Piˇlaˆ ehˇ-eu , " Ngaˬ neh bo˰ g'aˬ-euˬ jeˬ-aˬ , k'aˇ bo˰ taˬ-euˬ lo˰-ehˇ ya bi jaˆ meh . "
43019023	Yehˇ k'oeˇ deuˬ Yeˬsuˇ-ahˇ la˰ ya˰ k'oeˇ taˆ ta˰ tehˬ g'aˬ ngeh , aˬ yaw˰-euˬ mehˬ tsoeˬ-ahˇ oeˬ bymˇ bymˇ-awˇ , tiˬ g'aˬ tiˬ bymˇ geu˰-euˬ meh . La˰ k'oeˇ dm ahˇ-eu pehˇ k'ahˬ pehˇ mahˇ k'oeˇ kahˇ k'aw˰ , aˬ yaw˰ ma˰ yuˇ geu˰-euˬ meh . Pehˇ k'ahˬ k'oeˇ kahˇ-aˬ , saˬ paˇ tiˬ dzeh teh˰-ehˇ za˰ taˬ-euˬ , paˇ k'awˇ maˬ baw-eu pehˇ k'ahˬ pyeu˰-eu meh .
43019024	Yehˇ k'oeˇ deuˬ tiˬ g'aˬ tiˇ g'aˬ ehˇ-eu , " Pehˇ k'ahˬ heu kahˇ maˬ cehˬ paˆ ni , aˬ geu g'aˬ geu˰-eu tsaˬ nga lehˇ , pyuˇ maˇ byaˆ dzeh diˇ-awˇ tsaˬ geu˰ kaˇ-euˇ . " Jaˇli˰ la˰ k'oeˇ heu lo˰-ehˇ ehˇ taˬ-euˬ jeˬ byah laˇ ni , k'oeˇ lo˰-ehˇ pyeu˰ laˇ-euˬ meh . " Ngaˬ-euˬ dm g'aˬ dm lmˇ deuˬ-ahˇ , aˬ yaw˰ ma˰ yaw kaˬ biˇ geu˰-awˇ , la˰ k'oeˇ dm-eu pehˇ k'ahˬ pehˇ mahˇ , peh˰ sa dzeh-awˇ tsaˬ geu˰-euˬ meh " Yehˇ k'oeˇ deuˬ mehˬ tsoeˬ biˇ geu˰-euˬ k'oeˇ-aˬ , Jaˇli˰ la˰ k'oeˇ ehˇ taˬ-euˬ gaˇ tsaˬ-eu meh .
43019025	Yeˬsuˇ-euˬ la˰ ya˰ dawˬ peh tehˬ ni yaw˰ lu˰-eu tsawˇ haˬ deuˬ-aˬ , Yeˬsuˇ-euˬ aˬ ma , Yeˬsuˇ-euˬ aˬ mui , Gaˬlawˇpaˇ-euˬ nymˇ dahˬ pyeu˰-eu Maˬliˇ hawˇ-eu , Maˬgaˬdaˬlaˇ meuˬ-ahˇ jawˇ-eu Maˬliˇ , aˬ ha oeˬ g'aˬ meh .
43019026	Yeˬsuˇ-aˬ , aˬ yaw˰-euˬ aˬ ma hawˇ-eu aˬ yaw˰ gaˬ dui dui-eu zaˬ lahˇ k'oeˇ g'aˬ k'oeˇ gaˇ yaw˰ lu˰ gaˇ ya mawˇ ngeh , " Aˬ ma-oˇ , aˬ yaw˰-ahˇ nawˬ li lo˰-ehˇ sawˇ-awˬ " lehˇ ehˇ nehˬ-euˬ meh .
43019027	K'oeˇ naˇ , zaˬ lahˇ k'oeˇ g'aˬ-ahˇ k'aw˰ , " Aˬ yaw˰-ahˇ nawˬ ma lo˰-ehˇ sawˇ-awˬ " lehˇ ehˇ nehˬ-euˬ meh . K'oeˇ ngeh nah neh naˇ , zaˬ lahˇ k'oeˇ g'aˬ Yeˬsuˇ-euˬ aˬ ma-ahˇ sheuˬ k'o˰ g'eh-awˇ , aˬ yaw˰-euˬ nymˇ-ahˇ bi jawˇ-euˬ meh .
43019028	Nymˬ-mˇ poˆ jawˇ , yawˬ jeˬ na lu˰ byah laˇ g'aˬ-euˬ gaˇ kawˆ Yeˬsuˇ siˬ nya-euˬ meh . Jaˇli˰ la˰ k'oeˇ ehˇ taˬ-euˬ lo˰-ehˇ byah laˇ ni , " Iˇ cu˰ meh˰ nya " lehˇ Yeˬsuˇ ehˇ-eu meh .
43019029	Aˬ ga˰ dzaˇ uiˇ uiˇ cehˇ tiˬ byah ni dahˬ-eu ciˬ cuˇ cuˇ zaˬ tiˬ siˬ k'oeˇ gaˇ jaˆ-eu meh . Boeˇ baˆ la˰ daˬ-ahˇ duˇ-eu laˆ shaˆ iˇ jaˬ caˆ luˆ tiˬ luˆ-ahˇ k'oeˇ gaˇ dawˆ duiˆ-awˇ , hiˇ soˆ kahˬ zaˬ uˬ du g'oˆ tehˬ-awˇ , aˬ yaw˰-euˬ mehˬ luˬ-ahˇ cawˬ miˇ nehˬ-euˬ meh .
43019030	Yeˬsuˇ aˬ ga˰ dzaˇ uiˇ k'oeˇ cuˆ dawˇ g'aˬ-awˇ , " Gaˇ mˇ jiˇ-euˬ ma " lehˇ ehˇ-eu meh . K'oeˇ naˇ , uˬ duˬ ga mo˰ le-awˇ , sa˰ tsehˆ leˇ-euˬ meh .
43019031	K'oeˇ naˇ , la˰ ya˰ k'oeˇ taˆ bi ta˰ tehˬ-euˬ tsawˇ haˬ k'oeˇ deuˬ-euˬ aˬ kuiˇ deh k'eh˰-awˇ , la˰ ya˰ k'oeˇ taˆ neh ba˰ ka le˰-eu g'aˇ duˬ , Yuˇdaˆ tsawˇ haˬ aˬ yui˰ aˬ tsu deuˬ sahˬ paˬ Piˇlaˆ-ahˇ shaˇ-euˬ meh . K'oeˇ ngeh nah-aˬ , Jawˇ nah g'aˇ duˬ lehˬ hmˬ dah-eu aˇ nah pyeu˰-awˇ , shiˇ taˬ-euˬ g'awˇ mawˇ k'oeˇ deuˬ-ahˇ Jawˇ nah ngeh nah keuˆ ni la˰ ya˰ k'oeˇ taˆ maˬ bi jaˆ maw˰-eu miˇ neh , aˬ yaw˰ ma˰ k'oeˇ lo˰-ehˇ shaˇ-eu meh . K'oeˇ uˬ ta˰ , jawˇ nah k'oeˇ ngeh nah-aˬ , muiˬ dzehˬ shawˇ dzehˬ-eu Jawˇ nah tiˬ nah pyeu˰-eu miˇ neh meh .
43019032	K'oeˇ miˇ neh , yehˇ k'oeˇ deuˬ le-awˇ , Yeˬsuˇ nehˬ-ehˇ la˰ ya˰ k'oeˇ taˆ bi ta˰ tehˬ-euˬ tsawˇ haˬ k'oeˇ nyiˬ g'aˬ-euˬ aˬ kuiˇ deh k'eh˰-euˬ meh .
43019033	Yehˇ k'oeˬ deuˬ Yeˬsuˇ-euˬ dawˬ peh le keuˆ ngeh , Yeˬsuˇ shiˇ tsehˆ-euˬ gaˇ ya mawˇ-awˇ , aˬ kuiˇ maˬ deh k'eh˰ nehˬ ni byehˇ-euˬ meh .
43019034	ehˇ k'aw˰ , yehˇ tiˬ g'aˬ neh Yeˬsuˇ-euˬ byaˇ g'aˇ-ahˇ gahˬ tsawˆ-awˇ , shiˬ hawˇ-eu iˇ cu˰ tiˬ poˆ teh˰-ehˇ yoeˇ doˆ le-euˬ meh .
43019035	( Pyeu˰ laˇ-euˬ gaˇ kawˆ k'oeˇ-ahˇ mawˇ duˬ-euˬ k'oeˇ g'aˬ , naw ma˰ k'aw˰ jah laˇ nya ni dzawˇ duˬ-eu meh . Aˬ yaw˰ ehˇ-eu maˇ maˇ ni ngeuˇ-awˇ , aˬ yaw˰ dawˇ coe ni ehˇ-eu ma lehˇ aˬ yawˇ yaw˰ siˬ duˬ-eu meh . )
43019036	" Aˬ yaw˰-euˬ shaˬ yoeˬ tiˬ kahˬ-iˬ ma ya k'eh˰-iˇ-aˇ " lehˇ Jaˇli˰ la˰ k'oeˇ ehˇ taˬ-euˬ dawˬ k'oeˇ dawˬ byah laˇ ni , k'oeˇ lo˰-ehˇ pyeu˰ laˇ-euˬ meh .
43019037	Jaˇli˰ la˰ k'oeˇ tiˬ tsahˇ paˇ ehˇ taˬ-euˬ , " Aˬ yaw˰ ma˰ neh gahˬ tsawˆ byoe-euˬ tsawˇ haˬ k'oeˇ g'aˬ-ahˇ aˬ cawˬ haw teh˰-a . "
43019038	K'oeˇ naˇ , Aˬliˇma˰tehˬ meuˬ-ahˇ jawˇ-eu Yoˇsehˆ k'oeˇ g'aˬ , Yeˬsuˇ-euˬ g'awˇ mawˇ ba˰ k'o˰ g'eh-eu g'aˇ duˬ , sahˬ paˬ Piˇlaˆ-ahˇ shaˇ leˇ-euˬ meh . Yoˇsehˆ k'oeˇ g'aˬ-aˬ , Yuˇdaˆ tsawˇ haˬ aˬ yui˰ aˬ tsu deuˬ-ahˇ guˆ-eu miˇ neh , Yeˬsuˇ-euˬ zaˬ lahˇ ciˬ cuˇ ni geu˰ k'oeˬ taˬ-euˬ tsawˇ haˬ meh . Yeˬsuˇ-euˬ g'awˇ mawˇ ba˰ k'o˰ g'eh-eu g'aˇ duˬ sahˬ paˬ Piˇlaˆ neh aˬ yaw˰-ahˇ aˬ kawˬ-aˬ bi˰-euˬ miˇ neh , aˬ yaw˰ le-awˇ , ba˰ k'o˰ laˬ leˇ-euˬ meh .
43019039	Yaw beh Yeˬsuˇ-ahˇ uˬ ci˰ tiˬ miˇ tahˬ puˬ leˇ haw-euˬ Niˇgawˇdeˬ k'oeˇ g'aˬ k'aw˰ , muˇlaˬ hawˇ-eu aˇjawˬ keuˬ-awˇ jahˇ taˬ-euˬ mawˇ tawˆ tawˆ gaˇ zmˬ-eu tsiˇ yaw saw jeˬ nyiˬ tseˇ jaw˰-i ehˇ g'aˬ ni yuˇ-awˇ , Yoˇsehˆ nehˬ-ehˇ iˇ-euˬ meh .
43019040	Aˬ yaw˰ nya˰ Yeˬsuˇ-euˬ g'awˇ mawˇ ba˰-awˇ , tsiˇ yaw saw jeˬ k'oeˇ byaˆ shehˬ byaˆ shehˬ-ehˇ , Yuˇdaˆ tsawˇ haˬ mawˇ tawˆ tawˆ-eu zahˇ sahˇ k'o˰ jaˆ-eu lo˰-ehˇ , shawˇ jehˆ ni g'eh-eu saˬ paˇ neh mawˇ tawˆ tawˆ-euˬ meh .
43019041	Yeˬsuˇ-ahˇ la˰ ya˰ k'oeˇ taˆ ta˰ seh˰-euˬ jawˇ duˬ dawˬ peh yaˇ kmˇ tiˬ kmˇ jaˆ-eu meh . Yaˇ kmˇ k'oeˇ kmˇ la˰ k'oeˇ , tsawˇ haˬ tiˬ g'aˬ-iˬ maˬ ba˰ pahˬ haw-euˬ lmˬ bymˇ lo k'ahˬ yaw shui˰ tiˬ k'ahˬ jaˆ-eu meh .
43019042	Jawˇ nah tah tehˬ le taˬ-euˬ uˬ ta˰ , lmˬ bymˇ k'oeˇ hmˬ k'aw˰ dawˬ peh jaˆ-eu miˇ neh , aˬ yaw˰ nya˰ Yeˬsuˇ-ahˇ k'oeˇ gaˇ ba˰ pahˬ-euˬ meh .
43020001	Tiˬ jaw la˰ k'oeˇ aˇ dahˬ beh-eu nah uˬ shawˬ paw uˬ bya maˬ bya laˇ mi naˆ-ehˇ , Maˬgaˬdaˬlaˇ meuˬ-ahˇ jawˇ-eu Maˬliˇ k'oeˇ g'aˬ lmˬ bymˇ-ahˇ iˇ haw ngeh , lmˬ bymˇ mehˬ k'ehˬ-ahˇ jaˆ-eu k'aˬ lo ngawˬ dzeh-awˇ jaˆ gaˇ ya mawˇ-euˬ meh .
43020002	K'oeˇ ngeh , Siˇmoˬ Beˬtuˆluˆ hawˇ-eu Yeˬsuˇ gaˬ dui dui-eu zaˬ lahˇ k'oeˇ g'aˬ jawˇ gaˇ aˬ yaw˰ cehˆ g'eh-awˇ , " Aˬ yaw˰ ma˰ Sahˬpaˬ-ahˇ lmˬ bymˇ la˰ k'oeˇ neh ba˰ doˆ g'eh-awˇ , aˬ gaˇ ba˰ taˬ-iˇ-euˬ lehˇ maˬ paˇ siˬ ngaˇ " lehˇ ehˇ nehˬ-euˬ meh .
43020003	K'oeˇ naˇ , Beˬtuˆluˆ hawˇ-eu zaˬ lahˇ k'oeˇ g'aˬ lmˬ bymˇ-ahˇ iˇ-euˬ meh .
43020004	Aˬ yaw˰ nya˰ tiˬ kawˆ lo˰-ehˇ cehˆ cehˆ-ehˇ iˇ-euˬ meh . Ehˇ k'aw˰ , zaˬ lahˇ k'oeˇ g'aˬ Beˬtuˆluˆ naˆ maˬ tseˇ kawˇ dzehˬ-eu miˇ neh , Beˬtuˆluˆ-euˬ jeˬ hu lmˬ nymˇ-ahˇ cehˆ keuˆ-euˬ meh .
43020005	Aˬ yaw˰ awˆ k'o˰-awˇ haw ngeh , mawˇ tawˆ saˬ paˇ jaˆ gaˇ ya mawˇ-euˬ meh . Ehˇ k'aw˰ , aˬ yaw˰ lmˬ bymˇ lo k'ahˬ la˰ k'oeˇ maˬ uˇ-iˇ haw ni jawˇ-euˬ meh .
43020006	Aˬ yaw˰-euˬ mehˬ nah Beˬtuˆluˆ cehˆ keuˆ le˰-awˇ , tiˬ poˆ teh˰-ehˇ lmˬ bymˇ lo k'ahˬ la˰ k'oeˇ uˇ-iˇ-euˬ meh . Mawˇ tawˆ saˬ paˇ ga gaˇ Beˬtuˆluˆ mawˇ-euˬ meh .
43020007	Yeˬsuˇ-euˬ uˬ duˬ-ahˇ lahˇ nehˬ-euˬ paˇ jeh k'oeˇ kahˇ k'aw˰ , k'oeˇ gaˇ ga-eu meh . Paˇ jeh k'oeˇ-aˬ , mawˇ tawˆ saˬ paˇ nehˬ-ehˇ tiˬ kawˆ lo˰-ehˇ maˬ ga ni , yawˬ gaˇ yawˬ yaw yoˆ yoˆ-ehˇ jaˆ-eu meh .
43020008	K'oeˇ ngeh , lmˬ bymˇ-ahˇ jeˬ huˬ cehˆ keuˆ le˰-euˬ zaˬ lahˇ k'oeˇ g'aˬ g'eh lmˬ bymˇ lo k'ahˬ la˰ k'oeˇ uˇ leˇ-awˇ , k'oeˇ lo˰-ehˇ jaˆ gaˇ ya mawˇ-awˇ jah-euˬ meh .
43020009	K'oeˇ ngeh keuˆ ni , Yeˬsuˇ g'o˰ deh˰ laˇ teh˰-a lehˇ Jaˇli˰ la˰ k'oeˇ ehˇ taˬ-euˬ gaˇ kawˆ k'oeˇ-ahˇ aˬ yaw˰ nya˰ yaw muiˬ paˬ-ehˇ maˬ g'oˆ shaw-aˬ siˬ .
43020010	K'oeˇ naˇ , aˬ yaw˰ nya˰ g'o˰ leˇ-euˬ meh .
43020011	Maˬliˇ-aˬ , lmˬ bymˇ lo k'ahˬ la˰ nyiˇ yaw˰-awˇ ngoeˇ lu˰-eu meh . Aˬ yaw˰ ngoeˇ ngoeˇ-ehˇ awˆ k'o˰-awˇ , lmˬ bymˇ lo k'ahˬ la˰ k'oeˇ haw ahˇ g'eh-euˬ meh .
43020012	Mˬ taˆ g'aˬ k'ehˇ nyiˬ g'aˬ mehˬ tsoeˬ yaw pyuˇ dm-awˇ , Yeˬsuˇ-ahˇ ba˰ taˬ-awˇ bi jaˆ-euˬ k'oeˇ tsahˇ-ahˇ , mˬ g'mˬ paw tiˬ g'aˬ , kuiˇ bi paw tiˬ g'aˬ jawˇ lu˰ gaˇ aˬ yaw˰ ya mawˇ-euˬ meh .
43020013	" Zaˬ miˬ aˬ buˇ-oˇ , aˬ jeˬ miˇ neh ngoeˇ te " lehˇ mˬ taˆ g'aˬ k'ehˇ k'oeˇ nyiˬ g'aˬ ehˇ-eu meh . Aˬ yaw˰ ehˇ-eu , " Aˬ yaw˰ ma˰ neh ngaˬ-euˬ sahˬ paˬ-ahˇ ba˰ doˆ g'eh-awˇ , aˬ gaˇ ba˰ taˬ-iˇ-euˬ maˬ siˬ ngaˇ . "
43020014	Aˬ yaw˰ k'oeˇ lo˰-ehˇ ehˇ g'aˬ-awˇ zeuˆ pyawˇ ngeh , Yeˬsuˇ k'oeˇ gaˇ yaw˰ lu˰ gaˇ ya mawˇ-euˬ meh . Ehˇ k'aw˰ , Yeˬsuˇ nga lehˇ aˬ yaw˰ maˬ siˬ nya-a .
43020015	Yeˬsuˇ aˬ yaw˰-ahˇ ehˇ nehˬ-eu , " Zaˬ miˬ aˬ buˇ-oˇ , aˬ jeˬ miˇ neh ngoeˇ te . Nawˇ aˬ suˇ g'aˬ-ahˇ poˆ lu˰ te . " Yeˬsuˇ-ahˇ yaˇ kmˇ laˆ saˆ-eu tsawˇ haˬ nga lehˇ duˇ-awˇ ehˇ-eu , " Aˬ yui˰-oˇ , nawˬ neh aˬ yaw˰-ahˇ ba˰ doˆ g'eh-euˬ ngeuˇ naˇ , aˬ gaˇ ba˰ taˬ teˬ lehˇ ngaˬ-ahˇ tiˬ poˆ ehˇ nehˬ la˰-awˬ . Aˬ yaw˰-ahˇ ngaˇ ba˰ k'o˰ laˬ-iˇ ma . "
43020016	Yeˬsuˇ aˬ yaw˰-ahˇ " Maˬliˇ-oˇ " lehˇ kuˇ nehˬ ngeh , aˬ yaw˰ ciˬ pyawˇ-awˇ , " Laˬboˇniˇ-oˇ " lehˇ oˬ toˬ k'o˰ nehˬ-euˬ meh . " Laˬboˇniˇ " lehˇ ehˇ-eu-aˬ , Heˬbyehˇ dawˬ pyeu˰-awˇ , " saˬlaˬ " lehˇ ehˇ maw˰-euˬ meh .
43020017	Yeˬsuˇ aˬ yaw˰-ahˇ ehˇ nehˬ-eu , " Ngaˬ-ahˇ taˬ nyeh˰ tehˬ . Aˬ jeˬ miˇ neh ehˇ naˇ , ngaˇ Aˬda jawˇ gaˇ maˬ g'o˰ leˇ-aˬ siˬ . Ngaˬ-euˬ zaˬ lahˇ deuˬ jawˇ gaˇ iˇ-awˇ , ngaˬ-euˬ Aˬda hawˇ-eu aˬ yaw˰ ma˰-euˬ Aˬda pyeu˰-eu , ngaˬ-euˬ Miˬyehˇ hawˇ-eu aˬ yaw˰ ma˰-euˬ Miˬyehˇ jawˇ gaˇ ngaˇ g'o˰ leˇ ma lehˇ ehˇ-eu meh lehˇ ehˇ nehˬ-iˇ-awˬ . "
43020018	K'oeˇ ngeh , zaˬ lahˇ deuˬ jawˇ gaˇ Maˬliˇ Maˬgaˬdaˬlaˇ iˇ-awˇ , aˬ yaw˰ Sahˬpaˬ Yeˬsuˇ-ahˇ ya mawˇ-euˬ gaˇ kawˆ hawˇ-eu , Sahˬpaˬ Yeˬsuˇ neh aˬ yaw˰-ahˇ ehˇ nehˬ-euˬ dawˬ deuˬ dzawˇ nehˬ-euˬ meh .
43020019	Tiˬ jaw la˰ k'oeˇ aˇ dahˬ beh-eu aˇ nah pyeu˰-eu k'oeˇ ngeh nah uˬ ci˰ paw , zaˬ lahˇ deuˬ Yuˇdaˆ tsawˇ haˬ aˬ yui˰ aˬ tsu deuˬ-ahˇ guˆ-eu miˇ neh , tiˬ gaˇ uiˬ leˇ jiˇ-awˇ , laˇ g'oˆ sehˬ sehˬ tehˬ-awˇ jawˇ-eu meh . K'oeˇ ngeh , Yeˬsuˇ aˬ yaw˰ ma˰ jawˇ gaˇ yaw˰ le-awˇ , " Naw ma˰ nui saˇ o˰ lu˰-uˇ " lehˇ ehˇ le-euˬ meh .
43020020	K'oeˇ lo˰-ehˇ ehˇ g'aˬ-awˇ , aˬ yaw˰ ma˰-ahˇ aˬ yaw˰-euˬ aˬ la˰ hawˇ-eu byaˇ g'aˇ bi haw-euˬ meh . Zaˬ lahˇ deuˬ Sahˬpaˬ Yeˬsuˇ-ahˇ ya mawˇ-euˬ miˇ neh laˬ k'aˬ cehˇ dui dui-eu meh .
43020021	Yeˬsuˇ aˬ yaw˰ ma˰-ahˇ tiˬ poˆ paˇ ehˇ nehˬ-eu , " Naw ma˰ nui saˇ o˰ lu˰-uˇ . Aˬda ngaˬ-ahˇ k'ehˇ g'eh le˰-euˬ lo˰-ehˇ , naw ma˰-ahˇ ngaˇ k'ehˇ g'eh-eu ma . "
43020022	K'oeˇ lo˰-ehˇ ehˇ g'aˬ ngeh , aˬ yaw˰ ma˰ k'oeˇ taˆ aˬ yaw˰ sa˰ baw nehˬ-awˇ , heu lo˰-ehˇ ehˇ nehˬ-euˬ meh . " Muiˬ-eu Shawˇ-eu Yaw sahˇ Miˬyehˇ-ahˇ ha geu˰-awˬ .
43020023	Naw ma˰ neh iˬ baˇ pyehˬ nehˬ-euˬ tsawˇ haˬ-ahˇ Miˬyehˇ iˬ baˇ pyehˬ nehˬ teh˰-a . Naw ma˰ neh iˬ baˇ maˬ pyehˬ nehˬ-euˬ tsawˇ haˬ-ahˇ Miˬyehˇ iˬ baˇ maˬ pyehˬ nehˬ-aˇ . "
43020024	Zaˬ lahˇ deuˬ jawˇ gaˇ Yeˬsuˇ oe ngeh , Yeˬsuˇ-euˬ zaˬ lahˇ tiˬ g'aˬ pyeu˰-eu " Nyiˬ g'aˬ deh˰ le-euˬ " lehˇ kuˇ-eu Toˇmaˆ k'oeˇ g'aˬ k'oeˇ gaˇ maˬ jawˇ-a .
43020025	K'oeˇ miˇ neh , " Nga ma˰ Sahˬpaˬ Yeˬsuˇ-ahˇ ya mawˇ-euˬ ma " lehˇ , zaˬ lahˇ deuˬ aˬ yaw˰-ahˇ ehˇ nehˬ-euˬ meh . Aˬ yaw˰ ma˰-ahˇ Toˇmaˆ ehˇ-eu , " Aˬ yaw˰-euˬ aˬ la˰-ahˇ shmˇ sehˬ ta˰-euˬ maˇ byaw˰-ahˇ ngaˇ mawˇ duˬ-awˇ , ngaˬ-euˬ la˰ noeˇ neh maˇ byaw˰ k'oeˇ-ahˇ toeˬ haw g'aˬ-awˇ , aˬ yaw˰-euˬ byaˇ g'aˇ-ahˇ ngaˬ-euˬ la˰ zaˬ neh yaw muiˬ paˬ-ehˇ sawˆ duˬ haw g'aˬ miˇ tsa maˬ ngeuˇ naˇ , ngaˇ maˬ jah . "
43020026	Tiˬ jaw dzeuˇ-iˇ ngeh , zaˬ lahˇ deuˬ nymˇ tiˬ nymˇ la˰ k'oeˇ uiˬ leˇ-awˇ jawˇ-eu meh . Toˇmaˆ k'aw˰ , aˬ yaw˰ maˬ nehˬ-ehˇ jawˇ-eu meh . Aˬ yaw˰ ma˰ laˇ g'oˆ sehˬ sehˬ tehˬ taˬ-euˬ meh . Ehˇ k'aw˰ , Yeˬsuˇ aˬ yaw˰ ma˰ jawˇ gaˇ yaw˰ le-awˇ , " Naw ma˰ nui saˇ o˰ lu˰-uˇ " lehˇ ehˇ-eu meh .
43020027	K'oeˇ ngeh , Toˇmaˆ-ahˇ aˬ yaw˰ ehˇ nehˬ-eu , " Nawˬ-euˬ la˰ noeˇ neh toeˬ haw-awˇ ngaˬ-euˬ aˬ la˰-ahˇ haw duˬ laˇ sheˇ . K'oeˇ naˇ , nawˬ-euˬ aˬ la˰ cawˬ ja-awˇ , ngaˬ-euˬ byaˇ g'aˇ-ahˇ sawˆ haw-awˇ , poˆ poˆ laˆ laˆ-ehˇ maˬ paˇ noeˬ ni jah-awˬ . "
43020028	Toˇmaˆ ehˇ-eu , " Nawˇ-aˬ , ngaˬ-euˬ Sahˬpaˬ hawˇ-eu ngaˬ-euˬ Miˬyehˇ meh . "
43020029	Aˬ yaw˰-ahˇ Yeˬsuˇ ehˇ nehˬ-eu , " Nawˇ ngaˬ-ahˇ mawˇ-euˬ miˇ neh jah te loˇ . Ngaˬ-ahˇ maˬ mawˇ-euˬ k'aw˰ jah-eu tsawˇ haˬ deuˬ aˇ naˆ ni guiˬ lahˬ huiˬ-eu nga . "
43020030	Sahˬ bo˰ heu ta˰ la˰ k'oeˇ maˬ bo˰ ahˇ jiˇ taˬ-euˬ zahˬ leˇ paˬ-ehˇ g'eh-eu g'awˬ mya jeˬ , zaˬ lahˇ deuˬ mehˬ shi Yeˬsuˇ mˇ-euˬ meh .
43020031	Ehˇ k'aw˰ , heu gaˇ k'aˇ bo˰ taˬ-euˬ heu deuˬ-aˬ , Yeˬsuˇ-aˬ Meˬsiˇya hawˇ-eu Miˬyehˇ-euˬ Zaˬmaˇ pyeu˰-eu naw ma˰ jah laˇ ni maˬ ehˇ , naw ma˰ aˬ yaw˰-ahˇ jah-eu la˰ k'oeˇ deh˰-eu jeˬ za nya ni maˬ ehˇ , bo˰ taˬ-euˬ jeˬ pyeu˰-eu ma .
43021001	K'oeˇ naˇ , Deˬbeˬliˇ lah lah dzeˇ , zaˬ lahˇ deuˬ jawˇ gaˇ Yeˬsuˇ tiˬ poˆ paˇ doˆ le-euˬ meh . Gaˇ kawˆ k'oeˇ-aˬ , heu lo˰-ehˇ meh .
43021002	Siˇmoˬ Beˬtuˆluˆ , nyiˬ g'aˬ deh˰ le-euˬ lehˇ kuˇ-eu Toˇmaˆ , Gaˬliˬlehˇ miˇ k'ahˬ Gaˬnaˬ meuˬ-ahˇ jawˇ-eu Naˬdaˬneˬlaˇ , Zeˬbeˬdehˇ-euˬ aˬ li nyiˬ li , k'oeˇ maˬ ngeuˇ-eu Yeˬsuˇ-euˬ zaˬ lahˇ nyiˬ g'aˬ , heu deuˬ tiˬ kawˆ lo˰-ehˇ jawˇ lu˰-eu meh .
43021003	" Ngaˇ za dzeh-iˇ la " lehˇ Siˇmoˬ Beˬtuˆluˆ aˬ yawˬ ma˰-ahˇ ehˇ nehˬ ngeh , " Nga ma˰ g'eh nawˬ nehˬ-ehˇ iˇ ma " lehˇ aˬ yaw˰ maˬ ehˇ-eu meh . K'oeˇ naˇ , aˬ yaw˰ ma˰ lawˬ dziˬ-awˇ doˆ-iˇ-euˬ meh . Ehˇ k'aw˰ , k'oeˇ ngeh miˇ miˇ lah-ehˇ , aˬ yaw˰ ma˰ ngaˬ shaˬ tiˬ mawˇ-iˬ maˬ dzeh mi nya-a .
43021004	Uˬ shawˬ paw nahˇ ma doˆ laˇ ngeh , Yeˬsuˇ lah lah dzeˇ yaw˰ lu˰-eu meh . Ehˇ k'aw˰ , Yeˬsuˇ nga lehˇ zaˬ lahˇ deuˬ maˬ haw siˬ-aˬ .
43021005	" Zaˬ guˬ deuˬ-oˇ , ngaˬ shaˬ dzeh mi maˬ loˇ " lehˇ Yeˬsuˇ naˇ haˬ ngeh , " Maˬ dzeh mi-aˬ " lehˇ aˬ yaw˰ ma˰ ehˇ k'o˰ nehˬ-euˬ meh .
43021006	" Lawˬ-euˬ aˇ maˇ paw dzeh ahˇ g'eh-awˬ . Ngaˬ shaˬ mi laˇ teh˰-a " lehˇ Yeˬsuˇ aˬ yaw˰ ma˰-ahˇ ehˇ nehˬ ngeh , aˬ yaw˰ ma˰ dzeh ahˇ g'eh-awˇ , ngaˬ shaˬ pa˰ dui dui leˇ-euˬ miˇ neh , za maˬ g'eu k'o˰ coeˇ-a .
43021007	Yeˬsuˇ gaˬ dui dui-eu zaˬ lahˇ k'oeˇ g'aˬ Beˬtuˇluˆ-ahˇ , " Tsawˇ haˬ k'oeˇ g'aˬ Sahˬpaˬ Yeˬsuˇ nga " lehˇ ehˇ nehˬ-euˬ meh . Sahˬpaˬ Yeˬsuˇ nga lehˇ ehˇ gaˇ Beˬtuˆluˆ ya gaˬ ngeh , mehˬ tsoeˬ g'eu dm-awˇ iˇ cu˰-ahˇ tsawˬ pu˰-euˬ meh . Aˬ jeˬ miˇ neh ehˇ naˇ , aˬ yaw˰ mehˬ tsoeˬ maˬ dm ni za dzeh lu˰-eu meh .
43021008	Zaˬ lahˇ nui deuˬ-aˬ , lawˬ heu-awˇ , ngaˬ shaˬ tiˬ byah ni pa˰ leˇ taˬ-euˬ za-ahˇ lah lah dzeˇ g'eu doˆ la˰-eu meh . Aˬ yaw˰ ma˰ za dzeh-euˬ k'oeˇ-aˬ , lah lah dzeˇ-ahˇ neh ngaˬ tseˇ lmˇ ehˇ g'aˬ ni kaˬ-eu teh˰ meh .
43021009	Aˬ yaw˰ ma˰ dahˇ taˆ daˆ doˆ laˇ ngeh , k'aˬ g'euˬ baw do˰ taˬ-euˬ gaˇ ngaˬ shaˬ tehˬ ba taˬ-awˇ , kaˬ muˇ g'eh jaˆ luˬ gaˇ ya mawˇ-euˬ meh .
43021010	" Naw ma˰ neh nymˬ-mˇ dzeh mi-euˬ ngaˬ shaˬ teu ui cuiˆ hehˇ la˰-awˬ " lehˇ , aˬ yaw˰ ma˰-ahˇ Yeˬsuˇ ehˇ nehˬ-euˬ meh .
43021011	Siˇmoˬ Beˬtuˆluˆ lawˬ-ahˇ uˇ-iˇ-awˇ , ngaˬ shaˬ yaw huiˬ tiˬ byah ni pa˰ leˇ taˬ-euˬ za-ahˇ lah lah dzeˇ g'eu doˆ la˰-euˬ meh . Ngaˬ shaˬ yaw huiˬ k'oeˇ dawˬ tawˆ lu˰ tiˬ yaˇ ngaˬ tseˇ smˬ mawˇ byah-eu meh . Ngaˬ shaˬ k'oeˇ myaˆ myaˆ-ehˇ dzeh pa˰-euˬ k'aw˰ , za k'oeˇ kahˇ maˬ pyaˬ-iˇ ni jaˆ-eu meh .
43021012	Yeˬsuˇ aˬ yaw˰ ma˰-ahˇ " Shawˬ hawˬ dzaˬ laˇ-awˬ " lehˇ ehˇ nehˬ-euˬ meh . Zaˬ lahˇ k'oeˇ deuˬ aˬ yaw˰-ahˇ " Nawˇ aˬ suˇ g'aˬ te " lehˇ tiˬ g'aˬ-iˬ maˬ naˇ haˬ peuˬ-a . Aˬ jeˬ miˇ neh ehˇ naˇ , aˬ yaw˰ Sahˬpaˬ Yeˬsuˇ meh lehˇ aˬ yaw˰ ma˰ siˬ nya-eu meh .
43021013	Yeˬsuˇ kaˬ muˇ yuˇ laˬ-iˇ-awˇ , aˬ yaw˰ ma˰-ahˇ biˇ nehˬ-euˬ meh . Ngaˬ shaˬ tehˬ ba-euˬ k'oeˇ k'aw˰ paˇ yuˇ laˬ-iˇ-awˇ biˇ nehˬ-euˬ meh .
43021014	Heu-aˬ , Yeˬsuˇ g'o˰ deh˰ laˇ g'aˬ miˇ tsa , zaˬ lahˇ deuˬ jawˇ gaˇ doˆ le-euˬ smˬ poˆ tiˬ poˆ pyeu˰-eu meh .
43021015	Aˬ yaw˰ ma˰ dzaˬ g'aˬ dawˇ g'aˬ ngeh , Siˇmoˬ Beˬtuˆluˆ-ahˇ Yeˬsuˇ naˇ haˬ-eu , " Yoˇhaˬ-euˬ aˬ li Siˇmoˬ-oˇ , tsawˇ haˬ heu deuˬ ngaˬ-ahˇ gaˬ-eu naˆ maˬ tseˇ nawˇ ngaˬ-ahˇ gaˬ ma loˇ . " Beˬtuˆluˆ ehˇ-eu , " Gaˬ ma Sahˬpaˬ-oˇ . Ngaˇ nawˬ-ahˇ gaˬ-eu nawˇ siˬ nya meh . " Yeˬsuˇ aˬ yaw˰-ahˇ ehˇ nehˬ-eu , " Yawˇ zaˬ-ahˇ bo saˆ-eu lo˰-ehˇ , ngaˬ-euˬ yawˇ deuˬ-ahˇ bo saˆ-awˬ . "
43021016	Yeˬsuˇ aˬ yaw˰-ahˇ nyiˬ poˆ tiˬpoˆ paˇ naˇ haˬ-eu , " Yoˇhaˬ-euˬ aˬ li Siˇmoˬ-oˇ , nawˇ ngaˬ-ahˇ gaˬ ma loˇ . " Aˬ yaw˰ ehˇ-eu , " Gaˬ ma Sahˬpaˬ-oˇ . Ngaˇ nawˬ-ahˇ gaˬ-eu nawˇ siˬ nya meh . Yeˬsuˇ aˬ yaw˰-ahˇ ehˇ nehˬ-eu , " Ngaˬ-euˬ yawˇ deuˬ-ahˇ bo saˆ-awˬ . "
43021017	Yeˬsuˇ aˬ yaw˰-ahˇ smˬ poˆ tiˬ poˆ paˇ naˇ haˬ-eu , " Yoˇhaˬ-euˬ aˬ li Siˇmoˬ-oˇ , nawˇ ngaˬ-ahˇ gaˬ ma loˇ . " " Nawˇ ngaˬ-ahˇ gaˬ ma loˇ " lehˇ Yeˬsuˇ aˬ yaw˰-ahˇ smˬ poˆ naˇ haˬ keuˆ la˰-euˬ miˇ neh , Beˬtuˆluˆ nui ma maˬ saˇ-ehˇ , heu lo˰-ehˇ ehˇ k'o˰ nehˬ-euˬ meh . " Sahˬpaˬ-oˇ , nawˇ yawˬ jeˬ na lu˰ siˬ nya meh . Ngaˇ nawˬ-ahˇ aˇ naˆ ni gaˬ-eu nawˇ siˬ nya meh . " Yeˬsuˇ aˬ yaw˰-ahˇ ehˇ nehˬ-eu , " Ngaˬ-euˬ yawˇ deuˬ-ahˇ bo saˆ-awˬ .
43021018	Ngaˇ nawˬ-ahˇ maˇ jawˆ ni ehˇ nehˬ nyaˇ . Nawˇ zaˬ guˬ pyeu˰ ngeh , yawˬ haˇ yawˬ ha jo˰ pa˰ pa˰ deuˇ-awˇ , yaw haˬ k'aˇ iˇ maw˰ gaˇ iˇ-euˬ meh . Ehˇ k'aw˰ , nawˇ tsawˇ mawˬ mawˬ le ngeh , nawˬ-euˬ aˬ la˰ cawˬ diˇ nehˬ-awˇ , aˬ cawˬ neh jo˰ pa˰ bi pa˰-awˇ , yawˬ ha maˬ iˇ maw˰ gaˇ bi tsahˇ g'eh teh˰-a . "
43021019	( Yeˬsuˇ k'oeˇ lo˰-ehˇ ehˇ-eu k'oeˇ-aˬ , Miˬyehˇ-euˬ yaw sheh˰ k'ahˬ sehˇ-ahˇ aˬ cawˬ ya mawˇ ni , aˬ kaˇ Beˬtuˆluˆ aˬ joˆ-ehˇ ya shiˇ-eu gaˇ kawˆ-ahˇ toeˬ mehˬ maw˰-euˬ jeˬ pyeu˰-eu meh . ) K'oeˇ naˇ , Beˬtuˆluˆ-ahˇ Yeˬsuˇ ehˇ nehˬ-eu , " Ngaˬ-euˬ mehˬ nah laˇ g'eh la˰-awˬ . "
43021020	Beˬtuˆluˆ zeuˆ pyawˇ haw ngeh , Yeˬsuˇ gaˬ dui dui-eu zaˬ lahˇ k'oeˇ g'aˬ aˬ yaw˰-euˬ mehˬ nah cah lu˰ gaˇ ya mawˇ-euˬ meh . Zaˬ lahˇ k'oeˇ g'aˬ-aˬ , ci˰ hawˬ dzaˬ ta˰ ngeh miˇ Yeˬsuˇ-euˬ dawˬ peh tah tehˬ leˇ-awˇ , " Sahˬpaˬ-oˇ , nawˬ-ahˇ ahˬ dzaˬ-eu lehˇ g'eh-eu aˬ suˇ g'aˬ-a " lehˇ naˇ haˬ-euˬ k'oeˇ g'aˬ meh .
43021021	Beˬtuˆluˆ zaˬ lahˇ k'oeˇ g'aˬ-ahˇ mawˇ ngeh , Yeˬsuˇ-ahˇ heu lo˰-ehˇ naˇ haˬ-euˬ meh . " Sahˬpaˬ-oˇ , heu g'aˬ toe . Aˬ yaw˰-euˬ g'aˇ duˬ mehˬ hu paw aˬ joˆ-ehˇ jaˆ ta . "
43021022	Yeˬsuˇ ehˇ-eu , " Ngaˇ oe ngeh keuˆ ni aˬ yaw˰-ahˇ ngaˇ bi deh˰ keuˆ maw˰ lawˬ naˇ , nawˇ aˬ jeˬ k'ahˇ k'o˰ k'aˇ za ta . Ngaˬ-euˬ mehˬ nah laˇ g'eh la˰-awˬ . "
43021023	K'oeˇ ngeh jawˇ , zaˬ lahˇ k'oeˇ g'aˬ shiˇ-eu maˬ paˇ baw meh jeˇ lehˇ , Yeˬsuˇ-euˬ mehˬ nah caw teh lu˰-eu tsawˇ haˬ deuˬ yaw kaˬ ja byah taˬ-euˬ meh . Ehˇ k'aw˰ , zaˬ lahˇ k'oeˇ g'aˬ maˬ shiˇ-a lehˇ Yeˬsuˇ ehˇ maw˰-eu maˬ ngeuˇ-a . " Ngaˇ oe ngeh keuˆ ni aˬ yaw˰-ahˇ bi deh˰ keuˆ maw˰ lawˬ naˇ , nawˇ aˬ jeˬ k'ahˇ k'o˰ k'aˇ za ta " lehˇ ehˇ-euˬ teh˰ meh .
43021024	Zaˬ lahˇ k'oeˇ g'aˬ-aˬ , gaˇ kawˆ heu deuˬ saˇ kiˇ kamˬ-euˬ g'aˬ pyeu˰-eu uˬ ta˰ , bo˰ doˆ-euˬ g'aˬ k'aw˰ pyeu˰-eu meh . Aˬ yaw˰ neh ehˇ-euˬ gaˇ kawˆ heu deuˬ maˇ maˇ ni ngeuˇ meh lehˇ aˬ dui siˬ nya-eu ma .
43021025	Yeˬsuˇ neh mˇ-euˬ gaˇ g'awˬ mya ni jaˆ-a siˬ . Aˬ yaw˰ neh k'aˇ mˇ-euˬ gaˇ deuˬ tiˬ jeˬ saˇ-iˬ tiˬ jeˬ bo˰ doˆ jiˇ naˇ , bo˰ doˆ-euˬ sahˬ bo˰ paˇ dmˬ k'oeˇ deuˬ miˇ tsaˬ heu k'oeˇ taˆ maˬ deˇ leˇ-aˇ lehˇ ngaˇ noeˬ-eu ma .
44001001	Tawˇpiˇluˆ-oˇ , ngaˬ neh bo˰-euˬ sahˬ bo˰ yaw beh ta˰ la˰ k'oeˇ , Yeˬsuˇ gaˇ mˇ dahˬ beh ngeh neh aˬ yaw˰ neh k'aˇ mˇ k'aˇ shaˇ , k'aˇ mehˬ k'aˇ tsoˆ ya˰-euˬ gaˇ kawˆ deuˬ bo˰ taˬ-euˬ ma .
44001002	Aˬ yaw˰-ahˇ mˬ k'oeˇ taˆ bi ciˬ daˆ k'o˰ g'eh ngeh nah-ahˇ keuˆ ni bo˰ taˬ-euˬ ma . Aˬ yaw˰-ahˇ mˬ k'oeˇ taˆ maˬ bi ciˬ k'o˰ daˆ k'o˰ le˰ mi naˆ-ehˇ , aˬ yaw˰-euˬ g'aˬ k'ehˇ bi geu˰-eu g'aˇ duˬ aˬ yaw˰ neh tseˇ doˆ-euˬ tsawˇ haˬ deuˬ-ahˇ , Muiˬ-eu shawˇ-eu Yaw sahˇ Miˬyehˇ-euˬ baoˬ-ahˇ g'oe-eu la˰ k'oeˇ aˬ yaw˰ mehˬ ya˰ tsoˆ ya˰-euˬ meh .
44001003	Aˬ yaw˰ aˬ diˇ aˬ maˇ deh˰ lu˰-eu gaˇ kawˆ noeˬ bahˬ k'aˇ maˬ bi za-eu g'aˇ duˬ , aˬ yaw˰ shiˇ g'aˬ naˇ k'ah , aˇ yamˬ oeˬ tseˇ nah la˰ k'oeˇ aˬ yaw˰ ma˰ jawˇ gaˇ g'awˬ mya poˆ doˆ le-euˬ meh . Aˬ yaw˰ ma˰ aˬ yaw˰-ahˇ mawˇ-awˇ , Miˬyehˇ Miˇk'ahˬ gaˇ kawˆ aˬ yaw˰ ma˰-ahˇ aˬ yaw˰ ja mehˬ-euˬ meh .
44001004	Aˬ yaw˰ ma˰ tiˬ gaˇ uiˬ leˇ-awˇ jawˇ ngeh , aˬ yaw˰ heu lo˰-ehˇ dawˬ bi˰ ya˰-euˬ meh . " Ngaˬ Da neh naw ma˰-ahˇ bi˰ ma lehˇ saˇ jaˇ dzaˬ taˬ-euˬ jeˬ pyeu˰-eu , ngaˬ neh naw ma˰-ahˇ ehˇ nehˬ taˬ-euˬ jeˬ-ahˇ maˬ za k'oeˇ keuˆ ni , Yeˬluˇsaˬlehˬ meuˬ-ahˇ neh maˬ doˆ-iˇ ni dawˬ tawˬ-awˬ .
44001005	Yoˇhaˬ-aˬ , iˇ cu˰ la˰ k'oeˇ iˇ cu˰ shawˇ nehˬ-euˬ meh . Ehˇ k'aw˰ , g'awˬ myahˇ maˬ g'eh-ehˇ , Miˬ yehˇ naw ma˰-ahˇ Yaw sahˇ Miˬyehˇ la˰ k'oeˇ iˇ cu˰ shawˇ nehˬ la˰ teh˰-a . "
44001006	Zaˬ lahˇ deuˬ tiˬ gaˇ uiˬ leˇ-awˇ Yeˬsuˇ-ahˇ ya tahˬ dzoeˇ ngeh heu lo˰-ehˇ naˇ haˬ-euˬ meh . " Sahˬpaˬ-oˇ , nymˬ-mˇ poˆ jawˇ Miˇ k'ahˬ heu k'ahˬ Iˇsaˬleˬlaˆ tsawˇ jeuˬ-ahˇ nawˇ bi˰ k'o˰-eu lehˇ g'eh-eu ma loˇ . "
44001007	Aˬ yaw˰ ma˰-ahˇ Yeˬsuˇ ehˇ nehˬ-eu , " Aˇ yamˬ aˇ law-ahˇ ngaˬ Da-euˬ baoˬ neh to˰ taˬ g'aˬ jiˇ-euˬ meh . Naw ma˰ siˬ nya-eu maˬ loˬ-a .
44001008	Ehˇ k'aw˰ , Muiˬ-eu shawˇ-eu Yaw sahˇ Miˬyehˇ naw ma˰ k'oeˇ taˆ oe keuˆ ngeh , naw ma˰ baoˬ za-awˇ , Yeˬluˇsaˬlehˬ meuˬ la˰ k'oeˇ maˬ ehˇ , Yuˇdaˆ miˇ k'ahˬ hawˇ-eu Saˬmaˬliˆ miˇ k'ahˬ doe ni maˬ ehˇ , mˬ dzeˇ miˇdzeˇ keuˆ ni maˬ ehˇ , naw ma˰ ngaˬ-euˬ g'aˇ duˬ saˇ kiˇ kamˬ-eu tsawˇ haˬ pyeu˰ laˇ teh˰-a . "
44001009	Aˬ yaw˰ k'oeˇ lo˰-ehˇ ehˇ g'aˬ-awˇ , aˬ yaw˰ ma˰ haw haw-ehˇ jawˇ ngeh , mˬ k'oeˇ taˆ bi ciˬ daˆ k'o˰ le˰-euˬ meh . Mˬ dmˇ aˬ yaw˰-ahˇ tsahˇ kaˬ le-awˇ , aˬ yaw˰ ma˰ aˬ yaw˰-ahˇ maˬ mawˇ nya-a .
44001010	A yaw˰ ma˰ aˬ yaw˰ mˬ-ahˇ g'o˰ daˆ leˇ gaˇ haw tsoˆ-awˇ jawˇ ngeh , mehˬ tsoeˬ pyuˇ deuˬ ni dm lu˰-eu tsawˇ haˬ nyiˬ g'aˬ aˬ yaw˰ ma˰-euˬ dawˬ peh ja pyuˬ ni yaw˰ le-euˬ meh .
44001011	Aˬ yaw˰ nya˰-ehˇ-eu , " Gaˬliˬlehˇ tsawˇ haˬ deuˬ-oˇ , aˬ jeˬ miˇ neh naw ma˰ heu gaˇ yaw˰-awˇ mˬ-ahˇ haw haw-ehˇ jawˇ te . Naw ma˰ jawˇ gaˇ neh mˬ-ahˇ bi ciˬ k'o˰ daˆ le˰-euˬ Yeˬsuˇ heu g'aˬ-aˬ , naw ma˰-euˬ mehˬ shi k'aˇ g'o˰ daˆ leˇ-euˬ lo˰-ehˇ tiˬ poˆ paˇ g'o˰ ka le meh . "
44001012	K'oeˇ naˇ , g'aˬ k'ehˇ k'oeˇ deuˬ Saˬloˬ Gawˬ jawˬ-ahˇ neh Yeˬluˇsaˬlehˬ meuˬ-ahˇ g'o˰-iˇ-euˬ meh . Gawˬ jawˬ k'oeˇ jawˬ-aˬ , Yeˬluˇsaˬlehˬ meuˬ-ahˇ neh oeˬ yaˇ oeˬ tseˇ lmˇ kaˬ-eu teh˰ meh .
44001013	Aˬ yaw˰ ma˰ meuˬ-ahˇ g'o˰-iˇ-awˇ , nymˇ la˰ taˆ tiˆ-ahˇ jaˆ-eu aˬ yaw˰ ma˰ ya˰-eu lawˆ-ahˇ g'o˰ uˇ leˇ-euˬ meh . Aˬ yaw˰ ma˰-aˬ , Beˬtuˆluˆ , Yoˇhaˬ , Yaˬkoˆ hawˇ-eu Aˬdehˬlehˬ , Piˇliˇpuˆ , Toˇmaˆ , Baˬtawˇlaˬmehˇ , Ma˰tehˬ , Aˬlaˬpehˇ-euˬ aˬ li Yaˬkoˆ , Siˇmoˬ Zeˬloˆ , Yaˬkoˆ-euˬ aˬ li Yuˇdaˆ , heu deuˬ meh .
44001014	Aˬ yaw˰ ma˰-aˬ , zaˬ miˬ zaˬ deuˬ hawˇ-eu , Yeˬsuˇ-euˬ aˬ ma Maˬliˇ hawˇ-eu Yeˬsuˇ-euˬ aˬ nyiˇ deuˬ nehˬ-ehˇ tiˬ kawˆ lo˰-ehˇ , tiˬ k'ehˬ maˬ taˬ ni uiˬ leˇ-awˇ guiˬ lahˬ shaˇ-eu meh .
44001015	G'awˬ myahˇ maˬ g'eh-ehˇ , jah-eu tsawˇ haˬ deuˬ tiˬ yaˇ nyiˬ tseˇ g'aˬ uiˬ leˇ-awˇ jawˇ gaˇ , Beˬtuˆluˆ tuˇ laˇ-awˇ , heu lo˰-ehˇ ehˇ-eu meh .
44001016	" Aˬ yui˰ aˬ nyiˇ deuˬ-oˇ , Yeˬsuˇ-ahˇ nyeh˰-euˬ tsawˇ haˬ deuˬ-ahˇ gaˇ ma sheuˬ mehˬ nehˬ-euˬ g'a pyeu˰-eu Yuˇdaˆ-euˬ gaˇ kawˆ , Muiˬ-eu shawˇ-eu Yaw sahˇ Miˬyehˇ neh Daˬbiˇ-ahˇ g'oe-awˇ ehˇ taˬ-euˬ Jaˇli˰ dawˬ kawˬ k'oeˇ byah laˇ-euˬ meh .
44001017	Yuˇdaˆ-aˬ , aˬ dui-euˬ aˇ muˇ la˰ k'oeˇ uˇ-eu tsawˇ haˬ tiˬ g'aˬ meh . Aˬ jeˬ miˇ neh ehˇ naˇ , aˬ dui nehˬ-ehˇ gaˇ mˇ-eu g'aˇ duˬ aˬ yaw˰-ahˇ tseˇ doˆ taˬ-euˬ meh . "
44001018	( Haiˬ dui dui-eu gaˇ k'oeˇ mˇ-awˇ za-euˬ pyuˇ neh , miˇ tsaˬ tiˬ tsahˇ Yuˇdaˆ zeuˇ-awˇ , miˇ tsaˬ k'oeˇ tsahˇ-ahˇ aˬ yaw˰ uˬ duˬ tahˬ poˆ-ehˇ ga seh˰-euˬ meh . Aˬ yaw˰-euˬ u maˆ ga paˆ-awˇ , baw uˇ baw ma dawˬ tawˆ lu˰ doˆ le jiˇ-euˬ meh .
44001019	Yeˬluˇsaˬlehˬ meuˬ la˰ k'oeˇ k'aˇ jawˇ-eu tsawˇ haˬ dawˬ tawˆ lu˰ , gaˇ kawˆ k'oeˇ gaˬ jiˇ-euˬ meh . K'oeˇ miˇ neh , miˇ tsaˬ k'oeˇ tsahˇ-ahˇ aˬ yaw˰ ma˰-euˬ dawˬ-ahˇ neh Aˬkeˬdaˬmaˬ lehˇ kuˇ-eu meh . Dawˬ tsui˰-aˬ , ' Shiˬ doˆ-euˬ miˇ tsaˬ ' lehˇ ehˇ maw˰-eu meh .
44001020	" Ja ceuˬ-eu sahˬ bo˰ la˰ k'oeˇ heu lo˰-ehˇ bo˰ taˬ-euˬ meh . ' Aˬ yaw˰-euˬ nymˇ ngeh˰-iˇ jiˇ-awˇ , tsawˇ haˬ maˬ jawˇ ni jaˆ lu˰-uˇ ' lehˇ bo˰ taˬ-euˬ meh . ' Aˬ yaw˰ mˇ-euˬ gaˇ-ahˇ mˇ-eu , dah zaˇ tiˬ g'aˬ doˆ le lu˰-uˇ ' lehˇ k'aw˰ bo˰ taˬ-euˬ meh .
44001021	" K'oeˇ miˇ neh , Sahˬpaˬ Yeˬsuˇ g'o˰ deh˰ laˇ-euˬ gaˇ kawˆ saˇ kiˇ kamˬ-eu g'aˇ duˬ , aˬ dui nehˬ-ehˇ tsawˇ haˬ tiˬ g'aˬ ya bi lahˬ laˇ meh . Tsawˇ haˬ k'oeˇ g'aˬ-aˬ , Yoˇhaˬ iˇ cu˰ shawˇ-eu gaˇ kawˆ mehˬ ngeh neh aˇ dahˬ beh-awˇ , Yeˬsuˇ-ahˇ mˬ-ahˇ ciˬ daˆ k'o˰ le˰-euˬ aˇ yamˬ-ahˇ keuˆ ni , Sahˬpaˬ Yeˬsuˇ aˬ dui nehˬ-ehˇ k'aˇ cah ta˰-euˬ aˇ yamˬ la˰ k'oeˇ , aˬ dui-euˬ aˇ muˇ-ahˇ uˇ-awˇ cah ta˰-euˬ tsawˇ haˬ tiˬ g'aˬ ya bi pyeu˰ meh . "
44001023	K'oeˇ ngeh , aˬ yaw˰ ma˰ tsawˇ haˬ nyiˬ g'aˬ-ahˇ shaˇ noeˬ-euˬ meh . Yaw beh g'aˬ-aˬ , tsawˇ myahˇ myahˇ maˇ Yuˇtuˬ lehˇ myahˇ-awˇ , Baˬsaˬbaˆ lehˇ k'aw˰ kuˇ-eu Yoˇsehˆ meh . Nyiˬ g'aˬ tiˬ g'aˬ-aˬ , Maˬtiˇ meh .
44001024	K'oeˇ naˇ , a yaw˰ ma˰ heu lo˰-ehˇ guiˬ lahˬ shaˇ-euˬ meh . " SahˬpaˬMiˬyehˇ-oˇ , tsawˇ haˬ yawˬ g'aˬ na lu˰-euˬ nui noeˬ nui duˇ-ahˇ nawˇ siˬ nya-eu meh . Yuˇdaˆ-aˬ , yawˬ paw yawˬ ciˬ pyawˇ-awˇ , aˬ yaw˰-ahˇ geuˇ-eu jawˇ duˬ-ahˇ le dzeuˇ-euˬ meh . K'oeˇ miˇ neh , Yuˇdaˆ-euˬ dah zaˇ g'aˬ k'ehˇ geu˰-awˇ gaˇ mˇ-eu g'aˇ duˬ , tsawˇ haˬ heu nyiˬ g'aˬ la˰ k'oeˇ nawˬ neh tseˇ doˆ-euˬ g'aˬ nga ma˰-ahˇ mehˬ nehˬ la˰-awˬ . "
44001026	K'oeˇ naˇ , aˬ yaw˰ nya˰-euˬ tsawˇ myahˇ bo˰ ahˇ-awˇ , maˬ haw ni beuˬ ngeh , Maˬtiˇ-ahˇ zaˬ leˇ-euˬ meh . K'oeˇ miˇ neh , Maˬtiˇ-ahˇ g'aˬ k'ehˇ tseˇ ti˰ g'aˬ nehˬ-ehˇ bi gaw˰ leˇ-euˬ meh .
44002001	Beˬdeˬgoˇdeˬ aˇ nah keuˆ le ngeh , jah-eu tsawˇ haˬ dawˬ tawˆ lu˰ , tiˬ gaˇ uiˬ leˇ-awˇ jawˇ-euˬ meh .
44002002	Ja pyuˬ ni , jaˬ lehˇ lehˇ ma baw-eu lo˰-ehˇ mˬ k'oeˇ taˆ teˇ saˇ mahˇ doˆ laˇ-awˇ , aˬ yaw˰ ma˰ nuiˇ lu˰-eu nymˇ nymˇ lah-ehˇ teˇ saˇ k'oeˇ byah-iˇ-euˬ meh .
44002003	K'oeˇ ngeh , miˬ dzaˬ miˬ lmˇ-ahˇ duˇ-eu mehˬ laˇ deuˬ-ahˇ aˬ yaw˰ ma˰ ya mawˇ-euˬ meh . Mehˬ laˇ k'oeˇ deuˬ oe k'awˬ g'eh-awˇ , k'oeˇ gaˇ k'aˇ jawˇ-eu tsawˇ haˬ yawˬ g'aˬ na lu˰-ahˇ toeˬ ciˆ-euˬ meh .
44002004	Aˬ yaw˰ ma˰ dawˬ tawˆ lu˰-ahˇ Muiˬ-eu shawˇ-eu Yaw sahˇ Miˬyehˇ byah laˇ-awˇ , Yaw sahˇ Miˬyehˇ neh bi ngehˬ bi tmˇ-euˬ lo˰-ehˇ , dawˬ g'awˬ mya jeˬ ngehˬ-euˬ meh .
44002005	K'oeˇ ngeh , miˇ tsaˬ k'oeˇ taˆ jaˆ-eu miˇ k'ahˬ yawˬ k'ahˬ na lu˰-ahˇ neh uiˬ laˇ taˬ-euˬ Miˬyehˇ-ahˇ yaw zeu baw dui dui-eu Yuˇdaˆ tsawˇ haˬ deuˬ , Yeˬluˇsaˬlehˬ meuˬ la˰ k'oeˇ jawˇ lu˰-eu meh .
44002006	Teˇ saˇ k'oeˇ ya gaˬ ngeh , tsawˇ haˬ k'oeˇ deuˬ baˬ ma˰ puˇ jeˬ-ehˇ uiˬ le bymˇ le-euˬ meh . Jah-eu tsawˇ haˬ k'oeˇ deuˬ ngehˬ lu˰-eu dawˬ k'oeˇ , aˬ yaw˰ ma˰ yawˬ g'aˬ na lu˰-ahˇ yawˬ ha tsawˇ jeuˬ-euˬ dawˬ lo˰-ehˇ gaˬ le-eu miˇ neh , aˬ yaw˰ ma˰ zahˬ leˇ-euˬ meh .
44002007	Aˬ yaw˰ ma˰ zahˬ dui dui leˇ-eu la˰ k'oeˇ , heu lo˰-ehˇ ehˇ-eu meh . " Dawˬ heu lo˰-ehˇ ngehˬ lu˰-eu tsawˇ haˬ heu deuˬ Gaˬliˬlehˇ tsawˇ haˬ deuˬ ngaˇ .
44002008	Toˆ-ehˇ ngeuˇ naˇ , aˬ dui yawˬ g'aˬ na lu˰-ahˇ yawˬ ha tsawˇ jeuˬ-euˬ dawˬ-ahˇ neh aˬ joˆ-ehˇ gaˬ le-eu nga .
44002009	Aˬ dui ma˰-aˬ , Baˬtiˇ miˇk'ahˬ , Meˬdiˇ miˇk'ahˬ , Eˇlamˬ miˇ k'ahˬ , Maˬsoˬpoˬtaˬmiˇ miˇ k'ahˬ , Yuˇdaˆ miˇ k'ahˬ , Gaˬbaˬdawˇciˆ miˇ k'ahˬ , Boˬtuˆ miˆ k'ahˬ , Aˬshaˆ miˇ k'ahˬ ,
44002010	Puˬgiˇ miˇ k'ahˬ , Paˬbuˇliˇ miˇ k'ahˬ , Iˇjiˇtuˆ miˇ k'ahˬ , Kuˇleˬniˬ miˇ k'ahˬ dawˬ peh jaˆ-eu Liˆbyaˇ miˇ k'ahˬ , heu deuˬ doe ni tiˬ paw tiˬ g'aˬ-ehˇ jawˇ-eu tsawˇ haˬ deuˬ ma . Aˬ dui tiˬ paˆ na deuˬ-aˬ , Loˇmaˆ meuˬ-ahˇ jawˇ-eu oe taˬ-euˬ ma .
44002011	Yuˇdaˆ tsawˇ jeuˬ maˬ ehˇ , Yuˇdaˆ tsawˇ haˬ pyeu˰ laˇ-euˬ aˬ cawˬ tsawˇ jeuˬ deuˬ maˬ ehˇ , aˬ dui la˰ k'oeˇ ahˇ-eu ma . Tiˬ paˆ na deuˬ-aˬ Gaˬlaˬdeˬ miˇ k'ahˬ hawˇ-eu Aˬleˬbyaˇ miˇ k'ahˬ-ahˇ jawˇ-eu ma . Ehˇ k'aw˰ , Miˬyehˇ neh mˇ-euˬ huiˬ-eu gaˇ deuˬ gaˇ kawˆ aˬ yaw˰ ma˰ ngehˬ-eu k'oeˇ , aˬ dui dawˬ tawˆ lu˰ yawˬ ha tsawˇ jeuˬ-euˬ dawˬ-ahˇ neh ya gaˬ-euˬ ma . "
44002012	Aˬ yaw˰ ma˰ noeˬ maˬ doˆ-ehˇ zahˬ leˇ tsoˆ leˇ jiˇ-awˇ , " Aˬ joˆ-ehˇ maˇ diˇ g'eh-eu nga teu " lehˇ , tiˬ g'aˬ tiˇ g'aˬ ehˇ-eu meh .
44002013	Ehˇ k'aw˰ , tiˬ paˆ na deuˬ-aˬ , jah-eu tsawˇ haˬ k'oeˇ deuˬ-ahˇ ceh˰ leh˰ ka-eu la˰ k'oeˇ , " Aˬ ga˰ dzaˇ uiˇ yaw shui˰ dawˇ yeh˰-euˬ miˇ neh g'eh-eu nga " lehˇ ja uiˇ niˇ g'a-eu meh .
44002014	K'oeˇ ngeh , Beˬtuˆluˆ-aˬ , g'aˬ k'ehˇ tseˇ nyi˰ g'aˬ nehˬ-ehˇ yaw˰-awˇ , teˇ saˇ yaw k'aˆ k'aˆ-ehˇ guˇ-awˇ , tsawˇ haˬ aˇ ma˰-ahˇ heu lo˰-ehˇ ehˇ nehˬ-euˬ meh . " Aˬ yui˰ aˬ nyiˇ Yuˇdaˆ tsawˇ haˬ deuˬ hawˇ-eu Yeˬluˇsaˬlehˬ meuˬ-ahˇ jawˇ-eu tsawˇ haˬ deuˬ-oˇ , gaˇ kawˆ heu ngaˇ ja gaˇ tiˬ poˆ naˇ haˬ sheˇ .
44002015	Naw ma˰ noeˬ-eu lo˰-ehˇ , tsawˇ haˬ heu deuˬ aˬ ga˰ dzaˇ uiˇ yaw shui˰ dawˇ yeh˰-euˬ maˬ ngeuˇ-a . Aˬ jeˬ miˇ neh ehˇ naˇ , nymˬ-mˇ uˬ shawˬ paw naˬ liˬ g'oeˬ la˰ keuˆ laˇ-euˬ teh˰-a siˬ .
44002016	Gaˇ kawˆ heu-aˬ , Miˬyehˇ g'aˇ duˬ ngeh dah-eu Yawˇlaˆ neh ehˇ taˬ-euˬ lo˰-ehˇ pyeu˰ laˇ-euˬ meh . Yawˇlaˆ neh ehˇ taˬ-euˬ dawˬ-aˬ , heu lo˰-ehˇ meh .
44002017	' Miˬyehˇ neh ehˇ taˬ-euˬ dawˬ-aˬ , Aˇ saˬ saˬ-eu aˇ nah keuˆ ngeh , tsawˇ haˬ yawˬ g'aˬ na lu˰ k'oeˇ taˆ , ngaˬ-euˬ Yaw sahˇ shehˆ daˆ nehˬ ma . Naw ma˰-euˬ aˬ buˇ aˬ li deuˬ , ngaˬ-euˬ g'aˇ duˬ ngehˬ dah teh˰-a . Naw ma˰-euˬ tsawˇ haˬ zaˬ guˬ deuˬ , Yaw sahˇ mehˬ-eu jeˬ ya mawˇ-awˇ , naw ma˰-euˬ tsawˇ mawˬ tsawˇ k'aˆ deuˬ , yu˰ maˆ g'awˬ mya jeˬ maˆ teh˰-a .
44002018	Aˇ nah aˇ yamˬ k'oeˇ keuˆ le ngeh , ngaˬ-euˬ zaˬ k'aˆ deuˬ-euˬ k'oeˇ taˆ , zaˬ miˬ zaˬ yo maˬ tseˇ paˆ ni , ngaˬ-euˬ Yaw sahˇ shehˆ daˆ nehˬ-awˇ , ngaˬ-euˬ g'aˇ duˬ bi ngehˬ dah ma .
44002019	Mˬ maˬ mˬ taˆ yaw goˇ k'oeˇ gaˇ , k'aˆ jeˬ-ehˇ g'eh-eu mˇ mehˬ-awˇ , La˰ oˆ miˇ maˬ heu k'oeˇ taˆ k'aw˰ , zahˬ leˇ-eu jeˬ ngaˇ jahˇ mehˬ ma . Shiˬ doˆ-awˇ miˬ dzaˬ puiˆ teh˰-a . Uˬ k'oeˬ naˆ u˰ ni jaˆ teh˰-a .
44002020	Yaw sheh˰ k'ahˬ sehˇ huiˬ dui dui-eu , SahˬpaˬMiˬyehˇ-euˬ aˇ nah k'oeˇ , miˇ k'oeˇ taˆ maˬ keuˆ le nmˇ kaˬ , nahˇ ma zahˇ tsui ni pyeu˰-iˇ-awˇ , ba la shiˬ neˇ neˇ-iˇ teh˰-a .
44002021	K'oeˇ ngeh , ' Caw ba nehˬ la˰-awˬ ' lehˇ , SahˬpaˬMiˬyehˇ-ahˇ kuˇ-eu deuˬ , ka k'o˰ nehˬ-eu jeˬ za teh˰-a . '
44002022	" Aˬ yui˰ aˬ nyiˇ Iˇsaˬleˬlaˆ tsawˇ haˬ deuˬ-oˇ , ngaˇ ehˇ gaˇ yaw muiˬ paˬ-ehˇ naˇ haˬ sheˇ . Naˬzaˬlehˇ tsawˇ haˬ Yeˬsuˇ-aˬ , maˇ maˇ ni Miˬyehˇ neh bi oe-euˬ g'aˬ pyeu˰-eu gaˇ kawˆ , aˬ yaw˰-ahˇ g'oe-eu la˰ k'oeˇ Miˬyehˇ neh mˇ-euˬ zahˬ leˇ paˬ-ehˇ g'eh-eu gaˇ k'oeˇ deuˬ saˇ kiˇ kamˬ lu˰ meh . Gaˇ kawˆ k'oeˇ deuˬ naw ma˰-euˬ mehˬ shi pyeu˰ dzeuˇ ya˰-euˬ miˇ neh , naw ma˰ yaw muiˬ paˬ-ehˇ siˬ duˬ meh .
44002023	Miˬyehˇ-aˬ , yaw beh neh aˬ yaw˰ neh lehˬ hmˬ taˬ-euˬ lo˰-ehˇ , Yeˬsuˇ-ahˇ naw ma˰-euˬ aˬ la˰ la˰ k'oeˇ a nehˬ-eu g'aˇ duˬ , na˰ ngeh neh noeˬ tsehˆ taˬ g'aˬ-euˬ meh . K'oeˇ naˇ , iˬ baˇ mˇ-eu tsawˇ haˬ deuˬ neh la˰ ya˰ k'oeˇ taˆ bi ta˰ tehˬ-eu la˰ k'oeˇ , naw ma˰ aˬ yaw˰-ahˇ seh˰-euˬ meh .
44002024	Ehˇ k'aw˰ , aˬ yaw˰-ahˇ Miˬyehˇ neh paˇ bi g'o˰ deh˰ laˇ-eu la˰ k'oeˇ , shiˇ-eu jeˬ-euˬ baoˬ uˬ moˆ bi dzeuˇ-iˇ-euˬ meh . Aˬ jeˬ miˇ neh ehˇ naˇ , shiˇ-eu jeˬ aˬ yaw˰-ahˇ maˬ pa˰ taw˰ nya-a .
44002025	Aˬ yaw˰-euˬ gaˇ kawˆ Daˬbiˇ neh heu lo˰-ehˇ ehˇ taˬ-euˬ jaˆ-eu meh . ' Ngaˬ-euˬ mehˬ shi yawˬ jawˇ na lu˰ , SahˬpaˬMiˬyehˇ-ahˇ mawˇ lu˰ ma . Ngaˬ-euˬ dawˬ peh aˬ yaw˰ jawˇ-awˇ , ngaˇ k'ahˬ lahˇ duˬ maˬ paˇ jaˆ ma .
44002026	Ngaˬ-euˬ nui ma nui saˇ za-awˇ , laˬ k'aˬ tiˬ cehˇ dawˬ ngehˬ-eu ma . Shiˬ shaˬ g'awˇ mawˇ maˬ gmˬ-eu k'aw˰ , noeˬ tmˬ taˬ-euˬ zi˰ dah jaˆ ma .
44002027	Aˬ jeˬ miˇ neh ehˇ naˇ , shiˇ-eu jeˬ-euˬ miˇ k'ahˬ la˰ k'oeˇ , nawˇ ngaˬ-ahˇ maˬ byehˇ dzeh ya˰-aˇ . Saˇ jaˇ zi˰-eu zaˬ k'aˆ-ahˇ nawˇ , lmˬ bymˇ-ahˇ maˬ bi bu˰ shoˆ-aˇ .
44002028	Deh˰-eu gaˇ ma nawˇ mehˬ la˰-awˇ , nawˇ ngaˬ nehˬ-ehˇ jawˇ-eu miˇ neh , ngaˇ laˬ k'aˬ cehˇ-eu jeˬ byah ma . '
44002029	" A yui˰ aˬ nyiˇ deuˬ-oˇ , tsawˇ myahˇ doˆ dui dui-eu aˬ dui-euˬ aˬ poeˬ sahˬ paˬ Daˬbiˇ gaˇ kawˆ , ngaˇ naw ma˰-ahˇ k'aˬ duˬ ni ehˇ nehˬ nyaˇ . Aˬ yaw˰ shiˇ-awˇ , aˬ yaw˰-ahˇ ba˰ pahˬ-euˬ lmˬ bymˇ iˬ nah keuˆ ni aˬ dui ma˰ jawˇ gaˇ jaˆ lu˰ meh .
44002030	Aˬ yaw˰-aˬ , Miˬyehˇ g'aˇ duˬ ngehˬ dah-eu tiˬ g'aˬ pyeu˰-awˇ , Miˬyehˇ neh aˬ yaw˰-ahˇ saˇ jaˇ dzaˬ taˬ-euˬ jeˬ-ahˇ aˬ yaw˰ siˬ nya meh . Daˬbiˇ-euˬ zaˬ deuˬ uˆ deuˬ la˰ k'oeˇ , Daˬbiˇ-ahˇ duˇ-eu sahˬ paˬ tiˬ g'aˬ bi doˆ laˇ ma lehˇ , Miˬyehˇ saˇ jaˇ dzaˬ taˬ-euˬ meh .
44002031	Mehˬ hu paw Miˬyehˇ aˬ joˆ-ehˇ jahˇ-eu lehˇ lehˬ hmˬ taˬ-euˬ gaˇ kawˆ Daˬ biˇ haw mawˇ-euˬ miˇ neh , Ka li g'o˰ deh˰ laˇ-eu gaˇ kawˆ-ahˇ aˬ yaw˰ heu lo˰-ehˇ ehˇ taˬ-euˬ meh . ' Shiˇ-eu jeˬ-euˬ miˇ k'ahˬ la˰ k'oeˇ , aˬ yaw˰-ahˇ maˬ byehˇ dzeh ya˰-ehˇ , lmˬ bymˇ-ahˇ maˬ bi bu˰ shoˆ-aˬ . '
44002032	Yeˬsuˇ heu g'aˬ-ahˇ Miˬyehˇ neh bi g'o˰ deh˰ laˇ-euˬ meh . Gaˇ kawˆ heu aˬ diˇ aˬ maˇ pyeu˰ laˇ-euˬ aˬ dui yawˬ g'aˬ na lu˰ siˬ duˬ mawˇ duˬ-euˬ saˇ kiˇ pyeu˰-eu ma .
44002033	Aˬ yaw˰-euˬ Aˬda pyeu˰-eu Miˬyehˇ-euˬ aˇ maˇ paw aˬ yaw˰-ahˇ ciˬ huiˬ ciˬ mahˇ keuˆ nehˬ-awˇ , Miˬyehˇ neh saˇ jaˇ dzaˬ taˬ-euˬ jaˆ-eu lo˰-ehˇ , Yaw sahˇ Miˬyehˇ za-euˬ meh . Nymˬ-mˇ naw ma˰ ya gaˬ ya mawˇ lu˰-eu heu-aˬ , a yaw˰ neh Yaw sahˇ Miˬyehˇ shehˆ daˆ nehˬ la˰-euˬ jeˬ pyeu˰-eu meh .
44002034	Mˬ k'oeˇ taˆ daˆ g'o˰ leˇ-euˬ g'aˬ-aˬ , Daˬbiˇ maˬ ngeuˇ-a . Daˬbiˇ aˬ yaw˰ neh ehˇ taˬ-euˬ heu lo˰-ehˇ jaˆ-eu meh . ' SahˬpaˬMiˬyehˇ neh heu lo˰-ehˇ , ngaˬ-euˬ Sahˬpaˬ-ahˇ ehˇ-euˬ meh . Ngaˬ-euˬ aˇ maˇ paw nuiˇ laˇ-awˬ .
44002035	Nawˬ-ahˇ muiˇ-eu tsawˇ haˬ deuˬ-ahˇ , nawˇ aˬ kuiˇ bi cawˬ daˆ-eu lehˇ , nawˬ-euˬ aˬ kuiˇ pehˬ zaˬ uˬ moˆ , ngaˇ nyeh˰ taˬ ngeh keuˆ ni nuiˇ-awˬ . '
44002036	" K'oeˇ miˇ neh , Iˇsaˬleˬlaˆ tsawˇ haˬ dawˬ tawˆ lu˰ heu lo˰-ehˇ ya siˬ duˬ meh . Naw ma˰ neh la˰ ya˰ k'oeˇ taˆ ta˰ seh˰-euˬ Yeˬsuˇ heu g'aˬ-aˬ , Miˬyehˇ neh Sahˬpaˬ hawˇ-eu Ka li bi pyeu˰ laˇ-euˬ g'aˬ meh . "
44002037	Beˬtuˆluˆ k'oeˇ lo˰-ehˇ ehˇ gaˇ tsawˇ haˬ k'oeˇ deuˬ ya gaˬ ngeh , aˬ yaw˰ ma˰-euˬ nui ma-ahˇ zaw dui dui leˇ-awˇ , Beˬtuˆluˆ hawˇ-eu g'aˬ k'ehˇ k'oeˇ deuˬ-ahˇ ehˇ-eu , " Aˬ yui˰ aˬ nyiˇ deuˬ-oˇ , nga ma˰ aˬ joˆ-ehˇ jahˇ paˬ nga . "
44002038	Aˬ yaw˰ ma˰-ahˇ Beˬtuˆluˆ ehˇ nehˬ-eu , " Naw ma˰ yawˬ g'aˬ na lu˰ yawˬ ha-euˬ iˬ baˇ noeˬ poˆ-awˇ , Yeˬsuˇ Ka li-euˬ tsawˇ myahˇ uˬ moˆ iˇ cu˰ shawˇ-awˬ . K'oeˇ lo˰-ehˇ jahˇ naˇ , Miˬyehˇ naw ma˰-ahˇ iˬ baˇ pyehˬ nehˬ la˰-awˇ , Miˬyehˇ neh bi˰ le˰-euˬ Muiˬ-eu shawˇ-eu Yaw sahˇ Miˬyehˇ-ahˇ naw ma˰ za teh˰-a .
44002039	Aˬ jeˬ miˇ neh ehˇ naˇ , Muiˬ-eu shawˇ-eu Yaw sahˇ Miˬyehˇ bi˰ ma lehˇ Miˬyehˇ neh saˇ jaˇ dzaˬ taˬ-euˬ k'oeˇ-aˬ , naw ma˰ hawˇ-eu naw ma˰-euˬ zaˬ deuˬ-ahˇ dzaˬ taˬ-euˬ saˇ jaˇ pyeu˰-eu meh . K'oeˇ uˬ ta˰ , gaˇ mahˇ kaˬ gaˇ jawˇ-eu tsawˇ haˬ dawˬ tawˆ lu˰ hawˇ-eu aˬ dui-euˬ Miˬyehˇ pyeu˰-eu SahˬpaˬMiˬyehˇ neh aˬ yaw˰ jawˇ gaˇ k'aˇ kuˇ taˬ-euˬ deuˬ dawˬ tawˆ lu˰-ahˇ dzaˬ-euˬ saˇ jaˇ k'aw˰ pyeu˰-eu meh . "
44002040	Beˬtuˆluˆ-aˬ , aˬ yaw˰ ma˰-ahˇ g'awˬ mya jeˬ ja ja-ehˇ mehˬ nehˬ-awˇ heu lo˰ ehˇ g'aˬ bi˰ nehˬ-euˬ meh . " Ziˇ heu ziˇ-ahˇ deh˰-eu haiˬ-eu tsawˇ haˬ heu deuˬ k'oeˇ taˆ keuˆ le-eu lehˇ g'eh-eu k'ehˬ-eu k'aˆ-eu jeˬ la˰ k'oeˇ , naw ma˰ ya buˬ-iˇ ni leh jeh-awˬ . "
44002041	Aˬ yaw˰ dawˬ mehˬ mehˬ gaˇ tsawˇ haˬ g'awˬ mya ni jah laˇ-awˇ , iˇ cu˰ bi shawˇ-euˬ meh . K'oeˇ ngeh nah teh˰-ehˇ , aˬ yaw˰ ma˰-euˬ aˇ muˇ-ahˇ tsawˇ haˬ smˬ heˇ g'aˬ lahˬ laˇ-euˬ meh .
44002042	Aˬ yaw˰ ma˰-aˬ , g'aˬ k'ehˇ deuˬ neh mehˬ nehˬ-euˬ jeˬ-ahˇ yaw muiˬ paˬ-ehˇ dzaw geu˰-awˇ , tiˬ g'aˬ tiˇ g'aˬ cawˬ yaw muiˬ-ehˇ cawˬ ta˰-eu la˰ k'oeˇ , tiˬ kawˆ lo˰-ehˇ dzaˬ ta˰ dawˇ ta˰-awˇ guiˬ lahˬ shaˇ ta˰-euˬ meh .
44002043	G'aˬ k'ehˇ deuˬ-ahˇ g'oe-awˇ , zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu g'awˬ mya jeˬ Miˬyehˇ jahˇ-euˬ meh . Tsawˇ haˬ yawˬ g'aˬ na lu˰ zahˬ leˇ-awˇ guˆ-euˬ meh .
44002044	Jah-eu tsawˇ haˬ dawˬ tawˆ lu˰ tiˬ kawˆ lo˰-ehˇ deh˰ ta˰-eu la˰ k'oeˇ , k'aˇ jaˆ-eu jeˬ dawˬ tawˆ lu˰ tiˬ kawˆ lo˰-ehˇ geu˰-awˇ zmˬ-euˬ meh .
44002045	Aˬ yaw˰ ma˰ yawˬ ha-euˬ myawˬ gahˬ ahˬ dzeh-awˇ , za-euˬ pyuˇ k'oeˇ aˬ yaw˰ g'aˬ yaw˰ k'aˇ loˬ-eu lo˰-ehˇ biˇ geu˰-euˬ meh .
44002046	Aˬ yaw˰ nah yaw˰ Uˬ duˬ tahˬ nymˇ nymˇ ma la˰ k'oeˇ tahˬ dzoeˇ-awˇ , aˬ yaw˰ ma˰-euˬ nymˇ la˰ k'oeˇ laˬ k'aˬ cehˇ-awˇ nui gaˬ shaˬ coeˇ byah-eu la˰ k'oeˇ dzaˬ ta˰ dawˇ ta˰-euˬ meh .
44002047	K'oeˇ lo˰-ehˇ jahˇ lu˰ ngeh , Miˬyehˇ-euˬ guiˬ lahˬ-ahˇ ja ceuˬ-awˇ , tsawˇ haˬ dawˬ tawˆ lu˰ aˬ yaw˰ ma˰-ahˇ nui k'ahˇ shiˇ dui dui-euˬ meh . Ka k'o˰-eu jeˬ za-euˬ tsawˇ haˬ deuˬ , tiˬ nah saˇ-iˬ tiˬ nah aˬ yaw˰ ma˰-euˬ aˇ muˇ la˰ k'oeˇ bi lahˬ laˇ ni SahˬpaˬMiˬyehˇ mˇ lu˰-eu meh .
44003001	Tiˬ nah-aˬ , guiˬ lahˬ shaˇ yamˬ pyeu˰-eu uˬ ci˰ uˬ taw paw naˬ liˬ smˇ la˰ k'oeˇ yamˬ-ahˇ , Beˬtuˆluˆ hawˇ-eu Yoˇhaˬ aˬ nya˰ Uˬ duˬ tahˬ nymˇ nymˇ ma-ahˇ le-euˬ meh .
44003002	Haw muiˬ dui dui-eu Lahˇ k'ehˬ lehˇ kuˇ-eu lahˇ k'ehˬ k'oeˇ k'ehˬ-ahˇ , deh˰ le ngeh neh aˬ kuiˇ yaw cawˆ tiˬ g'aˬ jawˇ-eu meh . Uˬ duˬ tahˬ nymˇ nymˇ ma-ahˇ k'aˇ laˇ-eu tsawˇ haˬ deuˬ-ahˇ pyuˇ bi shaˇ-eu g'aˇ duˬ , yawˬ nah na lu˰ aˬ yaw˰-ahˇ lahˇ k'ehˬ k'oeˇ k'ehˬ-ahˇ ba˰ taˬ laˇ-eu meh .
44003003	Beˬtuˆluˆ hawˇ-eu Yoˇhaˬ aˬ nya˰ uˇ leˇ-eu lehˇ g'eh gaˇ aˬ yaw˰ ya mawˇ ngeh , tiˬ jeˬ paˬ bi˰ la˰ lehˇ shaˇ-euˬ meh .
44003004	Beˬtuˆluˆ hawˇ-eu Yoˇhaˬ aˬ nya˰ tsawˇ haˬ k'oeˇ g'aˬ-ahˇ haw tsoˆ taˬ-awˇ , " Nga nya˰-ahˇ haw sheˇ " lehˇ , Beˬtuˆluˆ ehˇ nehˬ-euˬ meh .
44003005	Aˬ yaw˰ nya˰ tiˬ jeˬ paˬ bi˰ la˰ teh˰-a lehˇ noeˬ-awˇ , aˬ yaw˰ haw tsoˆ taˬ-euˬ meh .
44003006	Ehˇ k'aw˰ , Beˬtuˆluˆ ehˇ-eu , " Ngaˇ pyuˇ maˬ ahˇ . Ehˇ k'aw˰ , ngaˇ ahˇ-eu jeˬ nawˬ-ahˇ bi˰ ma . Naˬzaˬlehˇ tsawˇ haˬ Yeˬsuˇ Ka li-euˬ tsawˇ myahˇ uˬ moˆ tuˇ-awˇ gaˇ ma cah g'eh-awˬ lehˇ , ngaˇ nawˬ-ahˇ dawˬ bi˰-eu ma . "
44003007	K'oeˇ lo˰-ehˇ ehˇ g'aˬ-awˇ , tsawˇ haˬ k'oeˇ g'aˬ-euˬ aˇ maˇ la˰-ahˇ nyeh˰ tehˬ-awˇ tsahˇ tuˇ nehˬ-euˬ meh . Ja pyuˬ ni tsawˇ haˬ k'oeˇ g'aˬ-euˬ aˬ kuiˇ pehˬ zaˬ hawˇ-eu kuiˇ myaˆ puˇ g'aˬ ahˇ laˇ-euˬ meh .
44003008	Aˬ yaw˰ tsawˬ diˇ laˇ-awˇ , gawˬ yaw˰ yaw˰-awˇ gaˇ ma cah-euˬ meh . K'oeˇ naˇ , aˬ yaw˰ tsawˬ tsawˬ-ehˇ cah-awˇ , Miˬyehˇ-ahˇ ja ceuˬ-eu la˰ k'oeˇ , aˬ yaw˰ nya˰ nehˬ-ehˇ Uˬ duˬ tahˬ nymˇ nymˇ ma-ahˇ le-euˬ meh
44003009	Aˬ yaw˰ gaˇ ma cah-awˇ Miˬyehˇ-ahˇ ja ceuˬ lu˰ gaˇ , k'oeˇ gaˇ jawˇ-eu tsawˇ haˬ deuˬ ya mawˇ-euˬ meh .
44003010	Aˬ yaw˰-aˬ , Haw muiˬ dui dui-eu Lahˇ k'ehˬ-ahˇ nuiˇ-awˇ shaˇ dzaˬ shaˇ dawˇ lu˰-eu k'oeˇ g'aˬ pyeu˰-eu gaˇ kawˆ aˬ yaw˰ ma˰ haw siˬ ngeh , aˬ yaw˰ k'oeˇ lo˰-ehˇ pyeu˰ laˇ-euˬ gaˇ zahˬ dui dui leˇ-euˬ meh .
44003011	Sawˇlaˬmoˬ-euˬ guiˇ ga ceuˬ lehˇ kuˇ-eu tsahˇ-ahˇ , tsawˇ haˬ k'oeˇ g'aˬ Beˬtuˆluˆ hawˇ-eu Yoˇhaˬ-ahˇ g'eu tehˬ-awˇ jawˇ ngeh , aˬ cawˬ zahˬ leˇ-awˇ cehˆ g'eh la˰-euˬ meh .
44003012	Cehˆ g'eh la˰-euˬ tsawˇ haˬ k'oeˇ deuˬ-ahˇ Beˬtuˆluˆ mawˇ ngeh , heu lo˰-ehˇ ehˇ nehˬ-euˬ meh . " Aˬ yui˰ aˬ nyiˇ Iˇsaˬleˬlaˆ tsawˇ haˬ deuˬ-oˇ , aˬ jeˬ miˇ neh gaˇ kawˆ heu-ahˇ zahˬ leˇ-awˇ nga nya˰-ahˇ haw te . Nga nya˰-euˬ baoˬ hawˇ-eu nga nya˰ muiˬ-eu shawˇ-eu baˬ da neh tsawˇ haˬ heu g'aˬ gaˇ ma cah nya laˇ ni jahˇ nehˬ nya-eu ngaˇ lehˇ naw ma˰ noeˬ te loˇ .
44003013	Aˬbyaˬhaˬ , Iˇtsaˆ hawˇ-eu Yaˬkoˆ-euˬ Miˬyehˇ pyeu˰-eu aˬ dui ma˰-euˬ aˬ poeˬ aˬ bawˇ deuˬ-euˬ Miˬyehˇ neh , a yaw˰-euˬ Zaˬ k'aˆ Yeˬsuˇ-ahˇ muiˬ-eu shawˇ-eu yaw sheh˰ k'ahˬ sehˇ bi˰ nehˬ-euˬ meh . Ehˇ k'aw˰ , aˬ yaw˰-ahˇ miˇ k'ahˬ sahˬ paˬ sahˬ ma deuˬ-euˬ aˬ la˰ la˰ k'oeˇ naw ma˰ a nehˬ-awˇ , aˬ yaw˰-ahˇ pyehˬ nehˬ-eu g'aˇ duˬ sahˬ paˬ Piˇlaˆ noeˬ tsehˆ g'aˬ-euˬ k'aw˰ , sahˬ paˬ Piˇlaˆ mehˬ shi aˬ yaw˰-ahˇ naw ma˰ iˬ baˆ poˆ-euˬ meh .
44003014	Aˬ yaw˰-aˬ , muiˬ-eu shawˇ-eu yaw tsaˬ yaw dawˇ tsawˇ haˬ meh . Ehˇ k'aw˰ , naw ma˰ aˬ yaw˰-ahˇ byehˇ dzeh-awˇ , aˬ yaw˰-euˬ dah zaˇ aˬ cawˬ-ahˇ seh˰-euˬ tsawˇ haˬ tiˬ g'aˬ-ahˇ pyehˬ nehˬ-awˬ lehˇ , sahˬ paˬ Piˇlaˆ-ahˇ naw ma˰ shaˇ-euˬ meh .
44003015	Deh˰-eu gaˇ ma sheuˬ mehˬ-eu g'aˬ-ahˇ naw ma˰ seh˰-euˬ meh . Ehˇk'aw˰ , Miˬyehˇ neh aˬ yaw˰-ahˇ paˇ bi g'o˰ deh˰ laˇ-euˬ meh . Nga nya˰ siˬ duˬ mawˇ duˬ-euˬ ma .
44003016	Kuiˇ cawˆ heu g'aˬ aˬ yaw˰ tsawˇ myahˇ-euˬ baoˬ baˬ da neh g'aˬ paˇ ahˇ laˇ-euˬ meh . Naw ma˰ ya siˬ ya mawˇ-euˬ gaˇ kawˆ heu-aˬ , aˬ yaw˰-euˬ tsawˇ myahˇ-ahˇ jah-eu jeˬ baˬ da neh pyeu˰ laˇ-euˬ meh . Naw ma˰ mawˇ lu˰-eu lo˰-ehˇ , tsawˇ haˬ heu g'aˬ muiˬ laˇ-euˬ-aˬ , Yeˬsuˇ-ahˇ jah-eu jeˬ baˬ da neh meh .
44003017	" Aˬ yui˰ aˬ nyiˇ deuˬ-oˇ , naw ma˰ hawˇ-eu naw ma˰-euˬ aˬ yui˰ aˬ tsu deuˬ neh Yeˬsuˇ-ahˇ jahˇ nehˬ-euˬ heu-aˬ , naw ma˰ maˬ siˬ nya-eu miˇ neh meh lehˇ ngaˇ siˬ duˬ ma .
44003018	K'ehˬ-eu k'aˆ-eu jeˬ-ahˇ Ka li ya daˬ-euˬ gaˇ kawˆ , Miˬyehˇ g'aˇ duˬ ngehˬ dah-eu deuˬ-ahˇ g'oe-awˇ aˇ hu ba neh Miˬyehˇ neh ehˇ taˬ-euˬ jaˆ-eu lo˰-ehˇ , dawˬ k'oeˇ dawˬ byah laˇ ni Miˬyehˇ heu lo˰-ehˇ bi pyeu˰ laˇ-euˬ meh .
44003019	Naw ma˰-euˬ iˬ baˇ bi pyehˬ nehˬ-eu g'aˇ duˬ , iˬ baˇ noeˬ poˆ-awˇ Miˬyehˇ jawˇ paw g'o˰ k'o˰ laˇ-awˬ . Naw ma˰ k'oeˇ lo˰-ehˇ jahˇ naˇ ,
44003020	guiˬ lahˬ sa˰ laˇ g'aˬ byah-eu aˇ yamˬ Sahˬpaˬ Miˬyehˇ bi˰ le˰-awˇ , naw ma˰ g'aˇ duˬ Miˬyehˇ neh tseˇ doˆ taˬ-euˬ Ka li pyeu˰-eu Yeˬsuˇ-ahˇ , aˬ yaw˰ pyehˬ g'eh le˰ teh˰-a .
44003021	Muiˬ-eu shawˇ-eu Yaw sahˇ Miˬyehˇ g'aˇ duˬ ngehˬ dah-eu deuˬ-ahˇ g'oe-awˇ yawˬ jeˬ na lu˰ yaw shui˰ beˬ paˇ jiˇ-eu aˇ yamˬ maˬ keuˆ laˇ k'oeˇ keuˆ ni , mˬ k'oeˇ taˆ aˬ yaw˰ ya jawˇ tawˬ meh .
44003022	Aˬ jeˬ miˇ neh ehˇ naˇ , Moˇseˬ neh heu lo˰-ehˇ ehˇ taˬ-euˬ jaˆ-eu meh . ' Naw ma˰-euˬ Miˬyehˇ pyeu˰-eu SahˬpaˬMiˬyehˇ-aˬ , ngaˬ-ahˇ k'ehˇ g'eh le˰-euˬ lo˰-ehˇ , naw ma˰ jawˇ gaˇ Miˬyehˇ g'aˇ duˬ ngeh dah-eu tiˬ g'aˬ k'ehˇ g'eh le˰ teh˰-a . Aˬ yaw˰-aˬ , naw ma˰-euˬ aˇ jeuˬ aˇ ca pyeu˰-awˇ , aˬ yaw˰ k'aˇ ehˇ-eu jeˬ naw ma˰ ya naˇ haˬ geu˰ teh˰-a .
44003023	Miˬyehˇ g'aˇ duˬ ngehˬ dah-eu k'oeˇ g'aˬ-euˬ ehˇ dawˬ maˬ k'aˇ naˇ haˬ-eu aˬ geu g'aˬ maˬ kaˬ , Miˬyehˇ-euˬ tsawˇ haˬ la˰ k'oeˇ bi sawˇ dzeh-awˇ , laˆ luˬ laˆ seˇ nehˬ gaˇ ya daˬ teh˰-a ' lehˇ ehˇ taˬ-euˬ meh .
44003024	Saˬmeuˬlaˆ-euˬ ziˇ-ahˇ neh naˇ , Miˬyehˇ g'aˇ duˬ k'aˇ ngehˬ dah ka le˰-euˬ yawˬ g'aˬ na lu˰ , iˬ nah aˇ yamˬ heu la˰ k'oeˇ pyeu˰ laˇ lu˰-eu gaˇ kawˆ ehˇ taˬ ya˰-euˬ jaˆ-eu meh .
44003025	Miˬyehˇ neh aˬ yaw˰ g'aˇ duˬ ngehˬ dah-eu deuˬ-ahˇ g'oe-awˇ saˇ jaˇ dzaˬ taˬ-euˬ-aˬ , naw ma˰ g'aˇ duˬ pyeu˰-awˇ , naw ma˰-euˬ aˬ poeˬ aˬ bawˇ deuˬ hawˇ-eu Miˬyehˇ yaw kaˬ dzaˬ taˬ-euˬ dawˬ ma saˇ jaˇ k'oeˇ , naw ma˰-ahˇ k'aw˰ ta˰-eu meh . Miˬyehˇ neh Aˬbyaˬhaˬ-ahˇ ' Nawˬ-euˬ zaˬ nawˬ-euˬ uˆ deuˬ-ahˇ g'oe-awˇ , miˇ tsaˬ k'oeˇ taˆ k'aˇ jawˇ-eu tsawˇ jeuˬ dawˬ tawˆ lu˰-ahˇ ngaˇ guiˬ lahˬ bi˰ ma lehˇ ehˇ nehˬ-euˬ dawˬ k'oeˇ dawˬ , naw ma˰-ahˇ k'aw˰ ehˇ maw˰-eu meh .
44003026	K'oeˇ miˇ neh , naw ma˰ yawˬ g'aˬ na lu˰ maˬ muiˬ maˬ jaˬ-eu jeˬ la˰ k'oeˇ maˬ paˇ deh˰ ni iˬ baˇ bi noeˬ poˆ-awˇ guiˬ lahˬ bi˰-eu g'aˇ duˬ , Miˬyehˇ aˬ yaw˰-euˬ Zaˬ k'aˆ-ahˇ tseˇ doˆ-awˇ , naw ma˰ jawˇ gaˇ jeˬ huˬ pyehˬ g'eh le˰-euˬ meh . "
44004001	Beˬtuˆluˆ hawˇ-eu Yoˇhaˬ aˬ nya˰ tsawˇ haˬ k'oeˇ deuˬ-ahˇ dawˬ ngehˬ ngehˬ lu˰ ngeh , piˇ ma deuˬ , Uˬduˬ tahˬ nymˇ nymˇ ma-ahˇ lo˰ piˇ-eu deuˬ k'oeˇ taˆ uˆ lahˇ-eu yawˬ huiˬ yaw mahˇ deuˬ hawˇ-eu , Saˬduˬgehˇ deuˬ laˇ keuˆ-euˬ meh .
44004002	Aˬ yaw˰ nya˰ Yeˬsuˇ shiˇ-awˇ Miˬyehˇ neh paˇ bi g'o˰ deh˰ laˇ-euˬ gaˇ kawˆ mehˬ-awˇ , shiˇ-euˬ tsawˇ haˬ deuˬ-ahˇ paˇ bi g'o˰ deh˰ laˇ nya meh lehˇ ehˇ maw˰-eu miˇ neh , aˬ yaw˰ ma˰ nui ma tiˬ paw˰-iˬ maˬ tsaˬ-a .
44004003	K'oeˇ miˇ neh , aˬ yaw˰ nya˰-ahˇ nyeh˰-awˇ , k'oeˇ ngeh nah uˬ ci˰ ci˰ le shaw-iˬ-eu miˇ neh . yawˬ nah yawˬ-ahˇ keuˆ ni pa˰ kuˆ-ahˇ dawˆ-euˬ meh .
44004004	Ehˇ k'aw˰ , dawˬ mehˬ mehˬ gaˇ ya gaˬ-euˬ tsawˇ haˬ g'awˬ mya ni jah laˇ-awˇ , jah-eu tsawˇ haˬ ngaˬ heˇ g'aˬ byah laˇ-euˬ meh .
44004005	Yawˬ nah yawˬ-ahˇ , Yuˇdaˆ tsawˇ haˬ aˬ yui˰ aˬ tsu deuˬ , tsawˇ mawˬ tsawˇ k'aˆ deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ deuˬ , Yeˬluˇsaˬlehˬ meu la˰ k'oeˇ uiˬ laˇ-euˬ meh .
44004006	Piˇ ma Yaw huiˬ g'aˬ pyeu˰-eu Aˬna hawˇ-eu Gaˬyaˬpaˇ , Yoˇhaˬ , Aˬleˬsaˬduˇ hawˇ-eu , Piˇ ma Yaw huiˬ g'aˬ-euˬ aˬ yui˰ aˬ nyiˇ deuˬ-ahˇ aˬ yaw˰ ma˰ tahˬ dzoeˇ-euˬ meh .
44004007	G'aˬ k'ehˇ k'oeˇ nyiˬ g'aˬ-ahˇ aˬ yaw˰ ma˰-euˬ mehˬ shi bi yaw˰-awˇ , " Aˬ geu jeˬ baoˬ hawˇ-eu aˬ suˇ g'aˬ-euˬ tsawˇ myahˇ-ahˇ g'oe-awˇ naw nya˰ teu lo˰-ehˇ mˇ te " lehˇ naˇ haˬ-euˬ meh .
44004008	K'oeˇ ngeh , Beˬtuˆluˆ-aˬ , Muiˬ-eu shawˇ-eu Yaw sahˇ Miˬyehˇ aˬ yaw˰ la˰ k'oeˇ tiˬ byah ni ahˇ-awˇ , aˬ yaw˰ ma˰-ahˇ heu lo˰-ehˇ ehˇ k'o˰ nehˬ-euˬ meh . " Miˇ k'ahˬ za-euˬ aˬ yui˰ aˬ tsu deuˬ hawˇ-eu tsawˇ mawˬ tsawˇ k'aˆ deuˬ-oˇ ,
44004009	aˬ kuiˇ yaw cawˆ heu g'aˬ-ahˇ mˇ nehˬ-euˬ muiˬ-eu gaˇ hawˇ-eu , aˬ yaw˰ aˬ joˆ-ehˇ taˬ leˇ-euˬ gaˇ kawˆ nga nya˰-ahˇ naˇ haˬ te lehˇ ngeuˇ naˇ ,
44004010	naw ma˰ neh la˰ ya˰ k'oeˇ taˆ ta˰ seh˰ nehˬ-awˇ , Miˬyehˇ neh bi g'o˰ deh˰ laˇ-euˬ Naˬzaˬlehˇ tsawˇ haˬ Yeˬsuˇ Ka li-euˬ tsawˇ myahˇ baoˬ baˬ da neh , nymˬ-mˇ naw ma˰ mehˬ shi yaw˰ lu˰-eu tsawˇ haˬ heu g'aˬ muiˬ laˇ-euˬ meh lehˇ naw ma˰ dawˬ tawˆ lu˰ siˬ duˬ-eu uˬ ta˰ , Iˇsaˬleˬlaˆ tsawˇ haˬ dawˬ tawˆ lu˰ siˬ duˬ-eu tsaˬ meh .
44004011	Jaˇli˰ la˰ k'oeˇ , ' Naw ma˰ nymˇ tsoˆ gaˇ maˬ geu˰-ehˇ , ba˰ dzeh taˬ-euˬ k'aˬ lo k'oeˇ siˬ , k'aˬ lo dawˬ tawˆ maˬ tseˇ poeˬ-eu , la˰ coeˇ lo zi˰ pyeu˰ laˇ-euˬ meh . ' lehˇ ehˇ taˬ-euˬ k'oeˇ-aˬ , Yeˬsuˇ-ahˇ ehˇ maw˰-eu meh .
44004012	Aˬ yaw˰ maˬ ngeuˇ naˇ , aˬ dui-ahˇ ka k'o˰ nya-eu tiˬ g'aˬ-iˬ maˬ jawˇ-a . Aˬ jeˬ miˇ neh ehˇ naˇ , mˬ heu siˬ-euˬ uˬ moˆ aˬ yaw˰-euˬ tsawˇ myahˇ maˬ ngeuˇ naˇ , aˬ dui-ahˇ ka k'o˰ nya ni tsawˇ myahˇ yawˬ myahˇ yawˬ bi˰ taˬ-euˬ maˬ jaˆ-a . "
44004013	Beˬtuˆluˆ hawˇ-eu Yoˇhaˬ aˬ nya˰ zaˬ siˬ tsawˇ gahˇ maˬ ya dzaw haw-euˬ dahˇ taˆ zaˬ pyeu˰ k'aw˰ , k'oeˇ lo˰-ehˇ k'aˬ duˬ ni ngehˬ gaˇ tmˇ gaˇ , Ba˰ dzah aˇ muˇ la˰ k'oeˇ uˇ-eu aˬ yui˰ aˬ tsu deuˬ zahˬ leˇ-euˬ meh . K'oeˇ mi neh , aˬ yaw˰ nya˰ Yeˬsuˇ nehˬ-ehˇ jawˇ haw-euˬ tsawˇ haˬ pyeu˰-eu ngaˇ lehˇ aˬ yaw˰ ma˰ siˬ duˬ-euˬ meh .
44004014	Ehˇ k'aw˰ , aˬ kuiˇ muiˬ laˇ-euˬ tsawˇ ha k'oeˇ g'aˬ aˬ yaw˰ nya˰-euˬ dawˬ peh yaw˰ lu˰-eu miˇ neh , aˬ yaw˰ ma˰ tiˬ jeˬ-iˬ maˬ ehˇ nya-a .
44004015	K'oeˇ ngeh , aˬ yaw˰ nya˰-ahˇ Ba˰ dzah dzah lu˰-eu nymˇ la˰ nyiˇ bi doˆ-iˇ-awˇ , aˬ yaw˰ ma˰ teh˰-ehˇ bawˬ dzaˬ-euˬ meh .
44004016	Aˬ yaw˰ ma˰ ehˇ-eu , " Tsawˇ haˬ heu nyiˬ g'aˬ-ahˇ aˬ joˆ-ehˇ jahˇ nehˬ paˬ nga . Tsawˇ haˬ zaˬ maˬ mˇ nya-eu zahˬ leˇ paˬ-ehˇ g'eh-eu gaˇ heu hmˬ aˬ yaw˰ nya˰ neh mˇ-euˬ meh lehˇ Yeˬluˇsaˬlehˬ meuˬ meuˬ lah ni siˬ nya-euˬ miˇ neh , aˬ dui tsawˇ pyehˇ maˬ paˇ pyehˇ nya ngaˇ .
44004017	Ehˇ k'aw˰ , nui gaˇ jawˇ-eu miˇ k'ahˬ zaˬ deuˬ jawˇ gaˇ maˬ bi gaˬ keuˆ-iˇ-eu g'aˇ duˬ , Yeˬsuˇ-euˬ tsawˇ myahˇ uˬ moˆ aˬ cawˬ-ahˇ dawˬ tiˬ jawˇ-iˬ taˬ paˇ ngehˬ cawˬ lehˇ , aˬ yaw˰ nya˰-ahˇ yaw k'aˆ k'aˆ-ehˇ mehˬ nehˬ kaˇ-euˇ . "
44004018	K'oeˇ naˇ , aˬ yaw˰ nya˰-ahˇ la˰ k'oeˇ paˇ kuˇ ahˇ-awˇ ehˇ nehˬ-eu , " Aˬ kaˇ naˇ , Yeˬsuˇ-euˬ tsawˇ myahˇ uˬ moˆ dawˬ mehˬ mehˬ-eu maˬ ehˇ , mehˬ-eu tsoˆ-eu maˬ ehˇ , naw nya˰ tiˬ jawˇ-iˬ taˬ paˇ mˇ . "
44004019	Ehˇ k'aw˰ , Beˬtuˆluˆ hawˇ-eu Yoˇhaˬ aˬ nya˰ ehˇ-eu , " Naw ma˰-euˬ ehˇ dawˬ naˇ haˬ-eu hawˇ-eu Miˬyehˇ-euˬ ehˇ dawˬ naˇ haˬ-eu heu nyiˬ jeˬ , Miˬyehˇ mehˬ shi aˬ geu jeˬ tsaˬ dzehˬ ta lehˇ naw ma˰ shaˇnoeˬ haw sheˇ .
44004020	Nga nya˰ law nmˇ-aˬ , nga nya˰ neh k'aˇ ya gaˬ k'aˇ ya mawˇ-euˬ gaˇ kawˆ heu maˬ ja-ehˇ maˬ jawˇ coeˇ nya . "
44004021	K'oeˇ ngeh , Ba˰ dzah-ahˇ uiˬ laˇ-euˬ aˬ yui˰ aˬ tsu deuˬ aˬ yaw˰ nya˰-ahˇ yaw k'aˆ k'aˆ-ehˇ mehˬ-eu la˰ k'oeˇ , guˆ tsiˬ nyeh˰-awˇ pyehˬ nehˬ-euˬ meh . Tsawˇ haˬ k'oeˇ g'aˬ aˬ kuiˇ yaw cawˆ muiˬ laˇ-euˬ gaˇ tsawˇ haˬ dawˬ tawˆ lu˰ Miˬyehˇ-ahˇ ja ceuˬ lu˰-eu miˇ neh , aˬ yui˰ aˬ tsu k'oeˇ deuˬ aˬ yaw˰ nya˰-ahˇ maˬ k'ehˬ maˬ k'aˆ nehˬ peuˬ-a .
44004022	Zahˬ leˇ paˬ-ehˇ g'eh-eu jeˬ la˰ k'oeˇ naˇ gawˇ taˬ leˇ-euˬ tsawˇ haˬ k'oeˇ g'aˬ-aˬ , aˇ k'o˰ oeˬ tseˇ dzehˬ-iˇ-euˬ meh .
44004023	Beˬtuˆluˆ hawˇ-eu Yoˇhaˬ-ahˇ pyehˬ k'o˰ nehˬ ngeh , aˬ yaw˰ nya˰-euˬ aˇ muˇ jawˇ gaˇ g'o˰-iˇ-awˇ , Piˇ ma Yaw huiˬ g'aˬ hawˇ-eu tsawˇ mawˬ tsawˇ k'aˆ deuˬ neh aˬ yaw˰ nya˰-ahˇ ehˇ-euˬ dawˬ deuˬ dzawˇ nehˬ-euˬ meh .
44004024	Aˬ yaw˰ nya˰ dzawˇ mehˬ gaˇ jah-eu tsawˇ haˬ deuˬ ya gaˬ ngeh , tiˬ kawˆ lo˰-ehˇ Miˬyehˇ-ahˇ heu lo˰-ehˇ guiˬ lahˬ shaˇ-euˬ meh . " Mˬ hawˇ-eu miˇ-ahˇ maˬ ehˇ , iˬ ma laˆ shaˆ hawˇ-eu k'aˇ deh˰ k'aˇ jawˇ-eu jeˬ dawˬ tawˆ lu˰-ahˇ maˬ ehˇ , beh-euˬ yaw sahˇ pyeu˰-eu Dawˬ tawˆ k'oeˇ taˆ uˆ lahˇ-eu SahˬpaˬMiˬyehˇ-oˇ ,
44004025	muiˬ-eu shawˇ-eu Yaw sahˇ Miˬyehˇ-ahˇ g'oe-eu la˰ k'oeˇ , nawˬ-euˬ zaˬ k'aˆ pyeu˰-eu nga ma˰-euˬ aˬ poeˬ Daˬbiˇ heu lo˰-ehˇ ngehˬ nya tmˇ nya ni nawˇ jahˇ-euˬ meh . ' Aˬ jeˬ miˇ neh lawˇ ci˰ zaˬ deuˬ , teu naˆ naˆ-ehˇ nui ma pehˇ ta . Aˬ jeˬ miˇ neh miˇ k'ahˬ zaˬ deuˬ , gaˇ dahˇ maˬ tsoeˬ-eu jeˬ toˆ ta .
44004026	Miˇ k'ahˬ sahˬ paˬ deuˬ lehˬ hmˬ-awˇ , miˇ k'ahˬ sahˬ ma deuˬ ymˬ leˇ-awˇ , Sahˬpaˬ Miˬyehˇ-ahˇ guiˇ mˇ-awˇ , aˬ yaw˰ neh tsiˇ leh˰-euˬ g'aˬ-ahˇ , guiˇ deuˆ-eu lehˇ laˆ dah lu˰ meh . ' lehˇ , Daˬbiˇ neh ehˇ taˬ-euˬ meh .
44004027	Nawˬ neh Ka li bi geu˰-euˬ nawˬ-euˬ muiˬ-eu shawˇ-eu Zaˬ k'aˆ pyeu˰-eu Yeˬsuˇ-ahˇ muiˇ-eu g'aˇ duˬ , Heˬloˆ hawˇ-eu Boˬtiˇ Piˇlaˆ aˬ nya˰ , lawˇ ci˰ zaˬ deuˬ hawˇ-eu Iˇsaˬleˬlaˆ tsawˇ haˬ deuˬ nehˬ-ehˇ meuˬ heu meuˬ la˰ k'oeˇ aˬ diˇ aˬ maˇ mehˬ bawˬ mˇ-euˬ meh .
44004028	Nawˬ-euˬ baoˬ hawˇ-eu nawˬ-euˬ nui k'ahˇ-ahˇ g'oe-awˇ bi pyeu˰ laˇ-eu g'aˇ duˬ aˇ hu ba neh nawˬ neh noeˬ tsehˆ taˬ-euˬ yawˬ jeˬ na lu˰ keuˆ le ni mˇ-eu lehˇ aˬ yaw˰ ma˰ uiˬ leˇ-euˬ meh .
44004029	Sahˬpaˬ Miˬyehˇ-oˇ , aˬ yaw˰ ma˰ nga ma˰-ahˇ laˆ cawˆ-eu lehˇ g'eh lu˰ gaˇ haw mawˇ-awˇ , nawˬ-euˬ zaˬ k'aˆ pyeu˰-eu nga ma˰ nawˬ-euˬ dawˬ k'aˬ duˬ ni mehˬ nehˬ nya ni caw ba nehˬ la˰ .
44004030	Nawˬ-euˬ aˬ la˰ cawˬ ja-eu la˰ k'oeˇ , naˇ-eu gawˇ-eu tsawˇ haˬ deuˬ-ahˇ bi taˬ leˇ-awˇ , nawˬ-euˬ muiˬ-eu shawˇ-eu Zaˬk'aˆ pyeu˰-eu Yeˬsuˇ-euˬ tsawˇ myahˇ-ahˇ g'oe-awˇ zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu jeˬ mˇ mehˬ la˰ . "
44004031	Aˬ yaw˰ ma˰ guiˬ lahˬ shaˇ g'aˬ ngeh , aˬ yaw˰ ma˰ uiˬ leˇ-awˇ jawˇ-eu jawˇ duˬ k'oeˇ tsahˇ luˆ laˇ nyeh laˇ-awˇ , aˬ yaw˰ ma˰ dawˬ tawˆ lu˰ Muiˬ-eu shawˇ-eu Yaw sahˇ Miˬyehˇ byah laˇ-awˇ , nui ma k'aˬ duˬ ni Miˬyehˇ dawˬ kawˬ mehˬ-euˬ meh .
44004032	Jah-eu tsawˇ haˬ-euˬ aˇ muˇ k'oeˇ muˇ-aˬ , nui ma tiˬ siˬ teh˰-ehˇ taˬ-awˇ , nui noeˬ tiˬ gaˇ ta˰-eu meh . Yawˬ ha k'aˇ jaˆ-eu myawˬ gahˬ-aˬ , yawˬ ha-euˬ teh˰ ma lehˇ tiˬ g'aˬ-iˬ maˬ ehˇ ni , k'aˇ jaˆ-eu yawˬ jeˬ na lu˰ tiˬ kawˆ lo˰-ehˇ geu˰-euˬ meh .
44004033	G'aˬ k'ehˇ deuˬ baoˬ tiˬ byah ni ahˇ-eu la˰ k'oeˇ , Sahˬpaˬ Yeˬsuˇ g'o˰ deh˰ laˇ-euˬ gaˇ kawˆ saˇ kiˇ kamˬ-awˇ , muiˬ dui dui-eu guiˬ lahˬ deuˬ , aˬ yaw˰ ma˰ dawˬ tawˆ lu˰ k'oeˇ taˆ Miˬyehˇ shehˬ nehˬ lawˇ nehˬ-euˬ meh .
44004034	Aˬ yaw˰ ma˰ aˇ muˇ la˰ k'oeˇ shaˬ-eu zahˬ-eu tsawˇ haˬ maˬ jawˇ-a . Aˬ jeˬ miˇ neh ehˇ naˇ , deh ma hawˇ-eu nymˇ k'aˇ jaˆ-eu tsawˇ haˬ deuˬ ahˬ-awˇ , za-euˬ pyuˇ hehˇ uiˬ la˰-euˬ meh .
44004035	Pyuˇ k'oeˇ deuˬ g'aˬ k'ehˇ deuˬ-ahˇ a nehˬ-awˇ , yawˬ g'aˬ na lu˰-ahˇ k'aˇ loˬ-eu lo˰-ehˇ biˇ nehˬ-euˬ meh .
44004036	Guˇbaˬluˇ iˇ jaw lahˇ miˇ k'ahˬ-ahˇ deh˰ le-euˬ Leˬbiˇ tsawˇ jeuˬ Yoˇsehˆ lehˇ myahˇ-euˬ tiˬ g'aˬ jawˇ-eu meh . G'aˬ k'ehˇ deuˬ neh aˬ yaw˰-ahˇ Baˬnaˬbaˇ lehˇ myahˇ paˇ nehˬ-euˬ meh . Baˬnaˬbaˇ lehˇ ehˇ-eu dawˬ tsui˰-aˬ , " G'aˬ bi˰-eu g'aˬ " lehˇ ehˇ maw˰-eu meh .
44004037	Aˬ yaw˰ deh ma tiˬ kawˬ ahˬ-awˇ , za-euˬ pyuˇ g'aˬ k'ehˇ deuˬ-ahˇ a nehˬ laˇ-euˬ meh .
44005001	Aˬnaˬniˇ hawˇ-eu Saˬpiˇla lehˇ myahˇ-euˬ nyiˬ dzeˇ zaˬ k'aw˰ , myawˬ gahˬ ui cuiˆ ahˬ-euˬ meh .
44005002	Ehˇ k'aw˰ , miˬ zaˬ g'aˬ nehˬ-ehˇ bawˬ dzaˬ-awˇ , ahˬ za-euˬ pyuˇ tiˬ paˆ yuˇ taˬ ya˰-awˇ , tiˬ paˆ teh˰-ehˇ g'aˬ k'ehˇ deuˬ-ahˇ aˬ nehˬ-iˇ-euˬ meh .
44005003	Beˬtuˆluˆ ehˇ-eu , " Aˬnaˬniˇ-oˇ , aˬ jeˬ miˇ neh Saˬdaˬ nawˬ-ahˇ bi uˆ lahˇ-awˇ , Muiˬ-eu shawˇ-eu Yaw sahˇ Miˬyehˇ-ahˇ jaˬ myaw˰ myaw˰-eu la˰ k'oeˇ , myawˬ gahˬ ahˬ za-euˬ pyuˇ tiˬ paˆ yuˇ doˆ taˬ ya˰ teˬ .
44005004	Myawˬ gahˬ k'oeˇ maˬ ahˬ mi naˆ-ehˇ , nawˬ-euˬ maˬ ngeuˇ loˇ . Ahˬ g'aˬ-awˇ za-euˬ pyuˇ k'oeˇ k'aw˰ nawˬ-euˬ maˬ ngeuˇ loˇ . Toˆ-ehˇ ngeuˇ naˇ , teu lo˰-ehˇ jahˇ-eu g'aˇ duˬ aˬ joˆ-ehˇ noeˬ doˆ k'mˬ-eu nya . Nawˇ tsawˇ haˬ zaˬ-ahˇ jaˬ myaw˰ myaw˰-euˬ maˬ ngeuˇ-a . Miˬyehˇ-ahˇ jaˬ myaw˰ myaw˰-euˬ meh . "
44005005	Dawˬ k'oeˇ dawˬ-ahˇ Aˬnaˬniˇ ya gaˬ-euˬ nehˬ-ehˇ , coˬ dzeh-awˇ shiˇ-euˬ meh . Gaˇ kawˆ k'oeˇ k'aˇ ya gaˬ-euˬ tsawˇ haˬ dawˬ tawˆ lu˰ guˆ dui dui-iˇ-euˬ meh .
44005006	Zaˬ guˬ deuˬ uˇ laˇ-awˇ , aˬ yaw˰-euˬ g'awˇ mawˇ-ahˇ mawˇ tawˆ tawˆ-awˇ ba˰ pahˬ-iˇ-euˬ meh .
44005007	Naˬ liˬ smˇ la˰ ehˇ g'aˬ ni kaˇ-iˇ-awˇ , miˬ zaˬ g'aˬ paˇ uˇ laˇ-euˬ meh . Pyeu˰ dzeuˇ ya˰-euˬ gaˇ kawˆ k'oeˇ miˬ zaˬ g'aˬ tiˬ paw˰-iˬ maˬ siˬ nya-a .
44005008	Beˬtuˆluˆ aˬ yaw˰-ahˇ ehˇ-eu , " Naw nya˰ dzeˇ zaˬ neh myawˬ gahˬ ahˬ za-euˬ pyuˇ dawˬ tawˆ lu˰ heu myaˆ teh˰ ma loˇ . " Aˬ yaw˰ ehˇ-eu , " Heu myaˆ teh˰ ma . "
44005009	Ehˇ k'aw˰ , Beˬtuˆluˆ ehˇ-eu , " Aˬ jeˬ miˇ neh naw nya˰ dzeˇ zaˬ nui ma tiˬ siˬ teh˰-ehˇ taˬ-awˇ SahˬpaˬMiˬyehˇ-euˬ Yaw sahˇ-ahˇ lawˬ haw te . Nawˬ-euˬ k'aˬ dzeˇ zaˬ-ahˇ ba˰ pahˬ-iˇ-euˬ tsawˇ haˬ deuˬ nymˬ-mˇ g'oˆ k'ehˬ-ahˇ g'o˰ uˇ laˇ lu˰ meh . Aˬ yaw˰ ma˰ nawˬ-ahˇ paˇ ya ba˰ doˆ g'eh teh˰-a . "
44005010	K'oeˇ ngeh , aˬ yaw˰ ja pyuˬ ni coˬ lah-awˇ shiˇ-euˬ meh . Zaˬ guˬ k'oeˇdeuˬ g'o˰ uˇ laˇ ngeh , aˬ yaw˰ shiˇ taˬ-awˇ ga gaˇ ya mawˇ-euˬ meh . Aˬ yaw˰ ma˰ aˬ yaw˰-ahˇ ba˰ doˆ g'eh-awˇ , aˬ yaw˰-euˬ k'aˬ dzeˇ zaˬ gaˇ dzeˇ ba˰ pahˬ nehˬ-euˬ meh .
44005011	Ka li zaˬ aˇ muˇ muˇ lah ni maˬ ehˇ , gaˇ kawˆ k'oeˇ k'aˇ ya gaˬ-euˬ tsawˇ haˬ dawˬ tawˆ lu˰ maˬ ehˇ , guˆ dui dui-iˇ-euˬ meh .
44005012	Zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu g'awˬ mya jeˬ , tsawˇ haˬ g'awˬ mya ni-ahˇ g'aˬ k'ehˇ deuˬ mˇ mehˬ-euˬ meh . Jah-eu tsawˇ haˬ dawˬ tawˆ lu˰ , Sawˇlaˬmoˬ-euˬ Guiˇ ga ceuˬ lehˇ kuˇ-eu jawˇ duˬ-ahˇ uiˬ leˇ-euˬ meh .
44005013	Aˬ cawˬ aˬ yaw˰ ma˰-ahˇ yaw k'aˆ-ehˇ ja ceuˬ-awˇ taˬ huiˬ k'aw˰ , tsawˇ haˬ tiˬ g'aˬ-iˬ aˬ yaw˰ ma˰-euˬ aˇ muˇ-ahˇ maˬ gaw˰ leˇ peuˬ-a .
44005014	Ehˇ k'aw˰ , Sahˬpaˬ Yeˬsuˇ-ahˇ jah-eu k'aˬ jeˇ zaˬ deuˬ hawˇ-eu zaˬ miˬ zaˬ deuˬ , aˇ muˇ la˰ k'oeˇ ngehˬ jawˇ ngehˬ lahˬ laˇ lu˰-eu meh .
44005015	G'aˬ k'ehˇ deuˬ-euˬ mˇ myawˬ shaˇ kawˆ-ahˇ aˬ cawˬ ya mawˇ ngeh , naˇ-eu gawˇ-eu tsawˇ haˬ deuˬ-ahˇ gaˇ ma-ahˇ ba˰ doˆ le˰-awˇ , gawˬ pu hawˇ-eu yu˰ zaˇ k'oeˇ taˆ bi jawˇ-awˇ , Beˬtuˆluˆ oe tsehˆ ngeh , aˬ yaw˰-euˬ g'awˇ mawˇ-euˬ naˇ shmˇ bi zaw le-eu g'aˇ duˬ lo˰ lu˰-eu meh .
44005016	Yeˬluˇsaˬlehˬ meuˬ-euˬ tahˬ g'o˰ tahˬ jawˇ jaˆ-eu meuˬ deuˬ-ahˇ jawˇ-eu tsawˇ haˬ deuˬ neh naˇ-eu tsawˇ haˬ deuˬ hawˇ-eu neh˰ yaw jaw˰ uˇ-eu tsawˇ haˬ deuˬ sheuˬ la˰-awˇ , baˬ ma˰ puˇ jeˬ-ehˇ laˇ-euˬ meh . Aˬ yaw˰ ma˰ dawˬ tawˆ lu˰ naˇ gawˇ taˬ leˇ jiˇ-euˬ meh .
44005017	K'oeˇ ngeh , Piˇ ma Yaw huiˬ g'aˬ hawˇ-eu aˬ yaw˰-euˬ tsawˇ haˬ dawˬ tawˆ lu˰ maˬ ehˇ , Saˬduˬgehˇ aˇ muˇ la˰ k'oeˇ uˇ-eu tsawˇ haˬ deuˬ maˬ ehˇ , g'aˬ k'ehˇ deuˬ-ahˇ myaˆ naˆ dui dui laˇ-awˇ , yaw doeˇ jahˇ-eu g'aˇ duˬ noeˬ tsehˆ-euˬ meh .
44005018	Aˬ yaw˰ ma˰ g'aˬ k'ehˇ deuˬ-ahˇ nyeh˰-awˇ , miˇ k'ahˬ zaˬ-euˬ tawˬ-ahˇ dawˆ-euˬ meh .
44005019	Ehˇ k'aw˰ , k'oeˇ ngeh miˇ Sahˬpaˬ Miˬyehˇ-euˬ mˬ taˆ g'aˬ k'ehˇ tiˬ g'aˬ pa˰ kuˆ laˇ g'oˆ pah le-awˇ , g'aˬ k'ehˇ deuˬ-ahˇ sheuˬ doˆ nehˬ-awˇ , heu lo˰-ehˇ ehˇ nehˬ-euˬ meh .
44005020	" Uˬ duˬ tahˬ nymˇ nymˇ ma la˰ k'oeˇ yaw˰ leˇ-awˇ , yaw shui˰ deh˰ paˇ-euˬ gaˇ kawˆ heu tiˬ byah tiˬ lo˰ ja mehˬ leˇ-awˬ . "
44005021	Dawˬ k'oeˇ dawˬ-ahˇ g'aˬ k'ehˇ deuˬ naˇ haˬ-awˇ , uˬ bya bya laˇ ngeh Uˬ duˬ tahˬ nymˇ nymˇ ma la˰ k'oeˇ uˇ leˇ-awˇ , gaˇ kawˆ k'oeˇ mehˬ nehˬ tsoˆ nehˬ-euˬ meh . Piˇ ma Yaw huiˬ g'aˬ hawˇ-eu aˬ yaw˰-euˬ tsawˇ haˬ deuˬ neh , Yuˇdaˆ tsawˇ haˬ tsawˇ mawˬ tsawˇ k'aˆ dawˬ tawˆ lu˰ kuˇ ymˬ jiˇ-awˇ , Ba˰ dzah dzah ma dzah-euˬ meh . K'oeˇ naˇ , g'aˬ k'ehˇ deuˬ-ahˇ aˬ yaw˰ ma˰-euˬ mehˬ shi bi sheuˬ la˰-eu g'aˇ duˬ dawˬ bi˰-euˬ meh .
44005022	Ehˇ k'aw˰ , miˇ k'ahˬ gaˇ mˇ-eu yaw huiˬ yaw mahˇ deuˬ oe keuˆ ngeh , g'aˬ k'ehˇ deuˬ tawˬ-ahˇ maˬ paˇ jawˇ-euˬ gaˇ ya mawˇ-awˇ , Ba˰ dzah-ahˇ paˇ g'o˰ leˇ-awˇ , heu lo˰-ehˇ tsa˰ gaˬ leˇ-euˬ meh .
44005023	" Nga ma˰ tawˬ-ahˇ iˇ keuˆ ngeh , g'oˆ k'ehˬ zi˰ dah ni taw˰ tehˬ taˬ-awˇ , lo˰-eu tsawˇ haˬ deuˬ k'aw˰ yaw muiˬ paˬ-ehˇ lo˰ lu˰ gaˇ ya mawˇ-euˬ ma . Ehˇ k'aw˰ , nga ma˰ g'oˆ k'ehˬ k'oeˇ pah haw ngeh , la˰ k'oeˇ tiˬ g'aˬ-iˬ maˬ jawˇ-a . "
44005024	Piˇ ma aˬ yui˰ deuˬ hawˇ-eu , Uˬ duˬ tahˬ nymˇ nymˇ ma-ahˇ lo˰ piˇ-eu deuˬ k'oeˇ taˆ uˆ lahˇ-eu yaw huiˬ yaw mahˇ g'aˬ gaˇ kawˆ k'oeˇ ya gaˬ ngeh , g'aˬ k'ehˇ deuˬ aˬ joˆ-ehˇ jahˇ-euˬ gaˇ kawˆ noeˬ maˬ doˆ-ehˇ pyeu˰-iˇ-euˬ meh .
44005025	K'oeˇ ngeh , tsawˇ haˬ tiˬ g'aˬ uˇ laˇ-awˇ ehˇ-eu , " Naˇ haˬ sheˇ . Naw ma˰ neh pa˰ kuˆ-ahˇ dawˆ-euˬ tsawˇ haˬ k'oeˇ deuˬ Uˬ duˬ tahˬ nymˇ nymˇ ma la˰ k'oeˇ mehˬ lu˰ tsoˆ lu˰ meh . "
44005026	Yaw huiˬ yaw mahˇ k'oeˇ g'aˬ aˬ yaw˰-euˬ tsawˇ haˬ deuˬ sheuˬ-awˇ , g'aˬ k'ehˇ deuˬ-ahˇ sheuˬ laˬ-iˇ-euˬ meh . Tsawˇ haˬ aˇ ma˰ k'oeˇ deuˬ aˬ yaw˰ ma˰-ahˇ k'aˬ lo biˬ laˇ gaˇ guˆ-eu miˇ neh , g'aˬ k'ehˇ deuˬ-ahˇ yehˬ bawˬ sehˇ lu-ehˇ maˬ jahˇ ni sheuˬ la˰-euˬ meh .
44005027	G'aˬ k'ehˇ deuˬ-ahˇ sheuˬ uˇ la˰-awˇ , Ba˰ dzah-euˬ mehˬ shi bi yaw˰-awˇ , Piˇ ma Yaw huiˬ g'aˬ aˬ yaw˰ ma˰-ahˇ naˇ haˬ-eu la˰ k'oeˇ , heu lo˰-ehˇ ehˇ-eu meh .
44005028	" Tsawˇ haˬ k'oeˇ g'aˬ-euˬ tsawˇ myahˇ uˬ moˆ mehˬ-eu tsoˆ-eu jeˬ taˬ mˇ lehˇ , nga ma˰ neh naw ma˰-ahˇ yaw k'aˆ k'aˆ-ehˇ ehˇ taˬ-euˬ jaˆ-eu maˬ ngeuˇ-a loˇ . Ehˇ k'aw˰ , Yeˬluˇsaˬlehˬ meuˬ meuˬ lah-ehˇ gaˬ byah jiˇ ni naw ma˰ mehˬ-awˇ tsoˆ-awˇ , tsawˇ haˬ k'oeˇ g'aˬ shiˇ-euˬ gaˇ kawˆ nga ma˰ k'oeˇ taˆ keuˆ le ni naw ma˰ jahˇ-euˬ meh . "
44005029	K'oeˇ ngeh , Beˬtuˆluˆ hawˇ-eu g'aˬ k'ehˇ deuˬ heu lo˰-ehˇ ehˇ k'o˰ nehˬ-euˬ meh . " Tsawˇ haˬ-euˬ dawˬ-ahˇ naˇ haˬ-eu naˆ maˬ tseˇ , Miˬyehˇ-euˬ dawˬ-ahˇ nga ma˰ ya naˇ haˬ meh .
44005030	Naw ma˰ neh la˰ ya˰ k'oeˇ taˆ ta˰ tehˬ-awˇ bi shiˇ-euˬ Yeˬsuˇ-ahˇ , aˬ dui-euˬ aˬ poeˬ aˬ bawˇ deuˬ-euˬ Miˬyehˇ neh paˇ bi g'o˰ deh˰ laˇ-euˬ meh .
44005031	Iˇsaˬleˬlaˆ tsawˇ haˬ deuˬ iˬ baˇ noeˬ poˆ-awˇ , iˬ baˇ pyehˬ nehˬ-eu jeˬ-ahˇ za nya ni , Miˬyehˇ-euˬ aˇ maˇ paw aˬ yaw˰-ahˇ ciˬ huiˬ keuˆ nehˬ-awˇ , Sheuˬ g'eh-eu g'aˬ hawˇ-eu Ka k'o˰-eu g'aˬ bi pyeu˰ laˇ-euˬ meh .
44005032	Nga ma˰-aˬ , gaˇ kawˆ heu-euˬ saˇ kiˇ pyeu˰-eu ma . K'oeˇ lo˰-ehˇ duˇ ni , Miˬyehˇ-euˬ ehˇ dawˬ naˇ haˬ geu˰-eu deuˬ-ahˇ Miˬyehˇ neh bi˰-euˬ Muiˬ-eu shawˇ-eu Yaw sahˇ Miˬyehˇ k'aw˰ , gaˇ kawˆ heu-euˬ saˇ kiˇ pyeu˰-eu meh . "
44005033	Ba˰ dzah-ahˇ uˇ-eu tsawˇ haˬ deuˬ dawˬ k'oeˇ dawˬ-ahˇ ya gaˬ ngeh , nui ma pehˇ dui dui laˇ-awˇ , g'aˬ k'ehˇ deuˬ-ahˇ seh˰ maw˰-eu meh .
44005034	Ehˇ k'aw˰ , aˬ yaw˰ ma˰ la˰ k'oeˇ aˬ cawˬ yaw zeu baw dui dui-eu Zahˇ dawˬ k'o˰ dawˬ mehˬ-eu saˬ laˬ pyeu˰-eu Gaˬmaˬleˬlaˇ lehˇ myahˇ-euˬ Paˬliˬsehˇ tiˬ g'aˬ Ba˰ dzah la˰ k'oeˇ tuˇ laˇ-awˇ , g'aˬ k'ehˇ deuˬ-ahˇ la˰ nyiˇ tiˬ k'ehˬ bi sheuˬ doˆ g'eh-eu g'aˇ duˬ dawˬ bi˰-euˬ meh .
44005035	K'oeˇ naˇ , Ba˰ dzah-ahˇ aˬ yaw˰ heu lo˰-ehˇ ehˇ nehˬ-euˬ meh . " Aˬ yui˰ aˬ nyiˇ Iˇsaˬleˬlaˆ tsawˇ haˬ deuˬ-oˇ , tsawˇ haˬ heu deuˬ-ahˇ aˬ joˆ-ehˇ jahˇ nehˬ nmˇ lehˇ ehˇ-eu gaˇ kawˆ heu , yaw k'aˆ k'aˆ-ehˇ shaˇ noeˬ-awˬ .
44005036	Aˇ hu Tuˇdaˆ lehˇ kuˇ-euˬ tiˬ g'aˬ doˆ le-euˬ naw ma˰ siˬ lu˰ meh . Aˬ yawˇ yaw˰ yaw huiˬ tiˬ g'aˬ ma lehˇ ehˇ-awˇ , tsawˇ haˬ oeˬ yaˇ g'aˬ byah ni aˬ yaw˰ nehˬ-ehˇ gm leˇ-euˬ meh . Ehˇ k'aw˰ , aˬ yaw˰-ahˇ seh˰ ngeh , aˬ yaw˰ mehˬ nah caw teh-euˬ deuˬ cehˆ piˬ cehˆ byoˆ jiˇ-awˇ , gaˇ kawˆ k'oeˇ hmˬ co˰-iˇ-euˬ meh .
44005037	K'oeˇ naˇ , miˇ k'ahˬ zaˬ-euˬ tsawˇ myahˇ yuˇ ngeh , Gaˬliˬlehˇ miˇ k'ahˬ-ahˇ jawˇ-eu Yuˇdaˆ lehˇ kuˇ-eu tsawˇ haˬ tiˬ g'aˬ paˇ doˆ le-euˬ meh . Aˬ yaw˰-euˬ mehˬ nah caw teh-eu tsawˇ haˬ k'aw˰ tiˬ ma˰ jawˇ-eu meh . Ehˇ k'aw˰ , aˬ yaw˰ g'eh bi seh˰-awˇ , aˬ yaw˰ mehˬ nah caw tehˬ-euˬ tsawˇ haˬ deuˬ cehˆ piˬ cehˆ byoˆ jiˇ-euˬ meh .
44005038	K'oeˇ miˇ neh , gaˇ kawˆ heu hmˬ-ahˇ ta˰ leˇ-awˇ , naw ma˰-ahˇ ngaˇ heu lo˰-ehˇ ehˇ maw˰ miˇ-a . Tsawˇ haˬ heu deuˬ-ahˇ do maˬ yuˇ ni bi jawˇ-awˬ . Aˬ yaw˰ ma˰ neh mˇ-euˬ gaˇ heu , tsawˇ haˬ zaˬ neh noeˬ doˆ-awˇ mˇ-euˬ jeˬ ngeuˇ naˇ , aˬ yawˇ yaw˰ piˬ-iˇ byoˆ-iˇ teh˰-a .
44005039	Ehˇ k'aw˰ , Miˬyehˇ neh bi mˇ-euˬ jeˬ ngeuˇ lawˬ naˇ , naw ma˰ maˬ zuiˆ g'aˬ nya-aˇ . Nymˬ-mˇ Miˬyehˇ-ahˇ guiˇ deuˆ cawˬ shaˇ gaˇ duˇ teh˰-a . " Ba˰ dzah aˇ muˇ k'oeˇ , Gaˬmaˬleˬlaˇ-euˬ ehˇ dawˬ geu˰-euˬ meh .
44005040	G'aˬ k'ehˇ deuˬ-ahˇ la˰ k'oeˇ paˇ kuˇ ahˇ-awˇ , yahˬ caˆ neh jui˰-awˇ , Yeˬsuˇ-euˬ tsawˇ myahˇ uˬ moˆ maˬ ngehˬ maˬ tmˇ-eu g'aˇ duˬ yaw k'aˆ k'aˆ-ehˇ mehˬ-awˇ pyehˬ nehˬ-euˬ meh .
44005041	G'aˬ k'ehˇ deuˬ Ba˰ dzah-ahˇ neh g'o˰ doˆ le ngeh , laˬ k'aˬ cehˇ-eu meh . Aˬ jeˬ miˇ neh ehˇ naˇ , Yeˬsuˇ g'aˇ duˬ sha˰ dawˇ-eu jeˬ-ahˇ daˬ geuˇ-eu tsawˇ haˬ lehˇ , aˬ yaw˰ ma˰-ahˇ Miˬyehˇ sawˇ nehˬ-euˬ aˬ yaw˰ ma˰ siˬ nya-eu meh .
44005042	K'oeˇ naˇ , Uˬ duˬ tahˬ nymˇ nymˇ ma la˰ k'oeˇ maˬ ehˇ , nymˇ doe ni maˬ ehˇ , Yeˬsuˇ Ka li gaˇ kawˆ Laˬ k'aˬ cehˇ-eu Guiˬ lahˬ dawˬ mehˬ-eu hawˇ-eu mehˬ nehˬ tsoˆ nehˬ-eu jeˬ , yawˬ nah na lu˰ maˬ tsehˆ leˇ ni mˇ daˆ le˰-euˬ meh .
44006001	Zaˬ lahˇ deuˬ myaˬ laˇ lu˰-eu aˇ nah aˇ yamˬ k'oeˇ la˰ k'oeˇ , Heˬlaˬsaˇ dawˬ ngehˬ-eu Yuˇdaˆ tsawˇ haˬ deuˬ hawˇ-eu , Yuˇdaˆ dawˬ ngehˬ-eu Yuˇdaˆ tsawˇ haˬ deuˬ yaw kaˬ dawˬ ja doˆ-euˬ meh . Aˬ jeˬ miˇ neh ehˇ naˇ , aˬ yaw˰ nah yaw˰ loˬ-eu jeˬ biˇ nehˬ ngeh , aˬ yaw˰ ma˰-euˬ miˬ coeˬ miˬ ma deuˬ-ahˇ yaw muiˬ paˬ-ehˇ maˬ biˇ o˰ doe nehˬ nga lehˇ , Heˬlaˬsaˇ dawˬ ngehˬ-eu Yuˇdaˆ tsawˇ haˬ deuˬ ehˇ-eu meh .
44006002	K'oeˇ miˇ neh , jah-eu tsawˇ haˬ dawˬ tawˆ lu˰-ahˇ g'aˬ k'ehˇ tseˇ nyi˰ g'aˬ neh kuˇ uiˬ-awˇ , heu lo˰-ehˇ ehˇ nehˬ-euˬ meh . " Nga ma˰ pyuˇ shuiˇ-ahˇ ta˰ leˇ-eu gaˇ heu deuˬ mˇ-eu baˬ da neh Miˬyehˇ dawˬ kawˬ mehˬ-eu paw teˬ-iˇ naˇ , maˬ muiˬ-a .
44006003	K'oeˇ miˇ neh aˬ yui˰ aˬ nyiˇ deuˬ-oˇ , naw ma˰ la˰ k'oeˇ Muiˬ-eu shawˇ-eu Yaw sahˇ Miˬyehˇ tiˬ byah ni ahˇ-awˇ , tsawˇ gahˇ byah-eu tsawˇ haˬ shi˰ g'aˬ tseˇ doˆ-awˬ . Aˬ yaw˰ ma˰-ahˇ gaˇ heu hmˬ bi mˇ ma .
44006004	Nga ma˰-aˬ , guiˬ lahˬ shaˇ-eu hawˇ-eu dawˬ mehˬ mehˬ-eu jeˬ teh˰-ehˇ aˇ yamˬ tiˬ byah ni mˇ ma . "
44006005	G'aˬ k'ehˇ deuˬ k'oeˇ lo˰-ehˇ ehˇ gaˇ , aˇ muˇ muˇ lah-ehˇ nui ma tsaˬ-awˇ , tsawˇ haˬ heu deuˬ-ahˇ tseˇ doˆ-euˬ meh . Jah-eu nui ma tiˬ byah ni ahˇ-awˇ , Muiˬ-eu shawˇ-eu Yaw sahˇ Miˬyehˇ tiˬ byah ni ahˇ-eu Saˬteˬpaˬ , Piˇliˇpuˆ , Bawˇkawˬ , Niˇgaˬnawˬ , Tiˇmoˬ , Baˬmeˬnaˇ , Niˇgawˇla heu deuˬ meh . Niˇgawˇla-aˬ , yaw beh Aˬdiˇawˬ meuˬ-ahˇ jawˇ-euˬ lawˇ ci˰ zaˬ pyeu˰-awˇ , dzeuˇ laˇ ngeh Yuˇdaˆ tsawˇ haˬ-euˬ zahˇ tiˬ poˆ tawˬ haw-euˬ meh .
44006006	Aˇ muˇ neh aˬ yaw˰ ma˰-ahˇ g'aˬ k'ehˇ deuˬ jawˇ gaˇ sheuˬ g'eh-awˇ , g'aˬ k'ehˇ deuˬ guiˬ lahˬ shaˇ-awˇ , aˬ yaw˰ ma˰ k'oeˇ taˆ aˬ la˰ ba˰ daˆ nehˬ-euˬ meh .
44006007	K'oeˇ lo˰-ehˇ jahˇ-eu la˰ k'oeˇ , Miˬyehˇ-euˬ dawˬ kawˬ mehˬ hu paw maˬ naˬ leˇ ni gaˬ doe-iˇ lu˰-eu meh . Yeˬluˇsaˬlehˬ meuˬ la˰ k'oeˇ zaˬ lahˇ deuˬ tiˬ jawˇ saˇ-iˬ tiˬ jawˇ myaˬ laˇ lu˰-awˇ , piˇ ma g'awˬ mya g'aˬ jah-eu tsawˇ haˬ pyeu˰ laˇ-euˬ meh .
44006008	Miˬyehˇ neh guiˬ lahˬ tiˬ byah ni bi˰ taˬ-awˇ , baoˬ tiˬ byah ni ahˇ-eu Saˬteˬpaˬ-aˬ , aˬ cawˬ-euˬ mehˬ shi zahˬ dui dui leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu jeˬ mˇ mehˬ-euˬ meh .
44006009	Kuˇleˬniˬ meuˬ hawˇ-eu Aˬleˬsaˬduˇ meuˬ-ahˇ jawˇ-eu Yuˇdaˆ tsawˇ haˬ deuˬ ahˇ leˇ taˬ-euˬ , Buˬ-iˇ-euˬ tsawˇ haˬ deuˬ-euˬ uˬ duˬ tahˬ nymˇ lehˇ ehˇ-eu aˇ muˇ k'oeˇ muˇ-ahˇ ta˰-eu tsawˇ haˬ deuˬ hawˇ-eu , Giˇliˇciˆ miˇ k'ahˬ hawˇ-eu Aˬshaˆ miˇ k'ahˬ-ahˇ jawˇ-eu Yuˇdaˆ tsawˇ haˬ tiˬ paˆ na deuˬ tuˇ laˇ-awˇ , Saˬteˬpaˬ-ahˇ tsawˇ pyehˇ pyehˇ-euˬ meh .
44006010	Ehˇ k'aw˰ , Yaw sahˇ Miˬyehˇ neh Saˬteˬpaˬ-ahˇ tsawˇ gahˇ bi˰ taˬ-euˬ miˇ neh , aˬ yaw˰ ma˰ maˬ pyehˇ g'aˬ nya-a .
44006011	K'oeˇ miˇ neh , tsawˇ haˬ tiˬ paˆ na deuˬ-ahˇ aˬ yaw˰ ma˰ la˰ nm˰ nm˰-awˇ , " Tsawˇ haˬ heu g'aˬ Moˇseˬ hawˇ-eu Miˬyehˇ-ahˇ bahˬ leˇ-eu dawˬ ngehˬ-euˬ nga ma˰ gaˬ-euˬ ma " lehˇ bi ehˇ-euˬ meh .
44006012	K'oeˇ lo˰-ehˇ jahˇ-eu la˰ k'oeˇ , miˇ k'ahˬ zaˬ deuˬ , tsawˇ mawˬ tsawˇ k'aˆ deuˬ hawˇ-eu , Zahˇ dawˬ k'o˰ dawˬ mehˬ-eu saˬ laˬ deuˬ nui ma pehˇ laˇ ni kawˆ-euˬ meh . Aˬ yaw˰ ma˰ Saˬteˬpaˬ-ahˇ nyeh˰-awˇ , Ba˰ dzah mehˬ shi sheuˬ g'eh-euˬ meh .
44006013	K'oeˇ naˇ , jaˬ myaw˰ myaw˰-eu g'aˇ duˬ aˬ yaw˰ ma˰ neh mehˬ gahˇ taˬ-euˬ tsawˇ haˬ deuˬ sheuˬ ahˇ la˰-awˇ , heu lo˰-ehˇ bi ehˇ-euˬ meh . " Tsawˇ haˬ heu g'aˬ-aˬ , aˬ dui-euˬ muiˬ-eu shawˇ-eu Uˬ duˬ tahˬ nymˇ nymˇ ma hawˇ-eu Moˇseˬ-euˬ Zahˇ dawˬ k'o˰ dawˬ-ahˇ bahˬ leˇ-eu dawˬ maˬ tsehˆ leˇ ni ngehˬ lu˰ meh .
44006014	Naˬzaˬlehˇ tsawˇ haˬ Yeˬsuˇ heu g'aˬ , Uˬ duˬ tahˬ nymˇ nymˇ ma heu laˆ cawˆ-awˇ , Moˇseˬ neh bi˰ la˰-awˇ tawˬ ka le˰-euˬ zahˇ sahˇ k'o˰ dawˬ tawˆ lu˰ laˆ paˇ jiˇ teh˰-a lehˇ , tsawˇ haˬ heu g'aˬ ehˇ-eu nga ma˰ gaˬ-euˬ ma . "
44006015	Ba˰ dzah-ahˇ k'aˇ nuiˇ lu˰-eu tsawˇ haˬ dawˬ tawˆ lu˰ , Saˬteˬpaˬ-ahˇ haw tsoˆ taˬ-euˬ meh . K'oeˇ ngeh , aˬ yaw˰-euˬ myaˆ pyawˬ k'oeˇ , mˬ taˆ g'aˬ k'ehˇ-euˬ myaˆ pyawˬ-ahˇ duˇ gaˇ aˬ yaw˰ ma˰ ya mawˇ-euˬ meh .
44007001	Piˇ ma yaw huiˬ g'aˬ Saˬteˬpaˬ-ahˇ naˇ haˬ-eu , " Aˬ yaw˰ ma˰ ehˇ-eu ngeuˇ meh loˇ . "
44007002	Saˬteˬpaˬ ehˇ-eu , " Aˬ yui˰ aˬ nyiˇ aˬ da aˬ ma deuˬ-oˇ , ngaˇ ehˇ gaˇ naˇ haˬ sheˇ . Aˬ dui-euˬ aˬ da yaw dzahˇ Aˬbyaˬhaˬ Haˬlaˬ meuˬ-ahˇ maˬ jawˇ-iˇ mi naˆ-ehˇ , Maˬsoˬpoˬtaˬmiˇ miˇ k'ahˬ la˰ k'oeˇ yaw sheh˰ k'ahˬ sehˇ huiˬ-eu Miˬyehˇ aˬ yaw˰-euˬ mehˬ shi doˆ le-awˇ ,
44007003	' Nawˬ-euˬ aˬ yui˰ aˬ nyiˇ deuˬ hawˇ-eu nawˬ-euˬ miˇ k'ahˬ-ahˇ byehˇ dzeh ya˰-awˇ , ngaˬ neh mehˬ-euˬ miˇ k'ahˬ-ahˇ jawˇ-iˇ-awˬ ' lehˇ ehˇ le-euˬ meh .
44007004	K'oeˇ miˇ neh , aˬ yaw˰-euˬ miˇ k'ahˬ-ahˇ aˬ yaw˰ byehˇ dzeh ya˰-awˇ , Haˬlaˬ meuˬ-ahˇ jawˇ-iˇ-euˬ meh . Aˬbyaˬhaˬ-euˬ aˬ da shiˇ dzeuˇ ngeh jawˇ , iˬ nah naw ma˰ jawˇ lu˰-eu miˇ k'ahˬ heu k'ahˬ la˰ k'oeˇ , Miˬyehˇ neh aˬ yaw˰-ahˇ paˇ bi jawˇ laˇ-euˬ meh .
44007005	K'oeˇ ngeh , Miˬyehˇ aˬ yaw˰-ahˇ miˇ tsaˬ la˰ zaˬ tiˬ daˬ hui ni k'aw˰ maˬ bi˰-aˬ . Ehˇ k'aw˰ , miˇ k'ahˬ k'oeˇ k'ahˬ aˬ yaw˰-ahˇ bi˰-awˇ , aˬ yaw˰-euˬ miˇ k'ahˬ hawˇ-eu aˬ yaw˰-euˬ zaˬ deuˬ uˆ deuˬ-euˬ miˇ k'ahˬ bi pyeu˰ laˇ ma lehˇ , Miˬyehˇ neh saˇ jaˇ dzaˬ-euˬ meh . Miˬyehˇ k'oeˇ lo˰-ehˇ saˇ jaˇ dzaˬ ngeh , Aˬbyaˬhaˬ zaˬ tiˬ g'aˬ-iˬ maˬ jawˇ le-aˬ siˬ .
44007006	Miˬyehˇ neh aˬ yaw˰-ahˇ heu lo˰-ehˇ ehˇ nehˬ-euˬ meh . ' Nawˬ-euˬ zaˬ nawˬ-euˬ uˆ deuˬ-aˬ , aˬ cawˬ tsawˇ jeuˬ-euˬ miˇ k'ahˬ-ahˇ ya jawˇ-iˇ-awˇ , aˬ cawˬ-euˬ zaˬ k'aˆ ya geu˰-awˇ , aˬ cawˬ k'ehˬ nehˬ k'aˆ nehˬ gaˇ oeˬ yaˇ k'o˰ byah ni ya daˬ teh˰-a .
44007007	Ehˇ k'aw˰ , aˬ yaw˰ ma˰-ahˇ zaˬ k'aˆ bi geu˰-euˬ tsawˇ jeuˬ k'oeˇ jeuˬ-ahˇ ngaˇ yaˇ k'aˬ daˇ-awˇ , aˬ yaw˰ ma˰-ahˇ miˇ k'ahˬ k'oeˇ k'ahˬ la˰ k'oeˇ neh bi doˆ laˇ ma . K'oeˇ ngeh , jawˇ duˬ heu tsahˇ-ahˇ aˬ yaw˰ ma˰ ngaˬ-ahˇ uˬ duˬ tahˬ teh˰-a . '
44007008	K'oeˇ naˇ , Miˬyehˇ neh Aˬbyaˬhaˬ-ahˇ baˆ k'oˆ mehˬ dzaˬ yehˬ-eu zahˇ bi jahˇ-eu la˰ k'oeˇ , dawˬ ma saˇ jaˇ dzaˬ-euˬ meh . K'oeˇ miˇ neh , Iˇtsaˆ deh˰ le-awˇ tiˬ jaw byah laˇ ngeh , Aˬbyaˬhaˬ neh aˬ yaw˰-euˬ aˬ li Iˇtsaˆ-ahˇ baˆ k'oˆ mehˬ dzaˬ yehˬ nehˬ-euˬ meh . K'oeˇ lo˰-ehˇ duˇ ni , Iˇtsaˆ g'eh , aˬ yaw˰-euˬ aˬ li Yaˬkoˆ-ahˇ baˆ k'oˆ mehˬ dzaˬ yehˬ nehˬ-euˬ meh . Yaˬkoˆ g'eh , aˬ yaw˰-euˬ aˬ li tseˇ nyi˰ li-ahˇ baˆ k'oˆ mehˬ dzaˬ yehˬ nehˬ-euˬ meh . Aˬ li k'oeˇ tseˇ nyi˰ liˬ-aˬ , aˬ dui tsawˇ jeuˬ-euˬ tsawˇ myahˇ doˆ-eu aˬ poeˬ deuˬ pyeu˰-eu meh .
44007009	" Yaˬkoˆ-euˬ aˬ li deuˬ-aˬ , aˬ yaw˰ ha mehˇ nmˇ-euˬ aˬ nyiˇ Yoˇsehˆ-ahˇ myaˆ naˆ-eu miˇ neh , aˬ cawˬ-ahˇ ahˬ nehˬ-awˇ , aˬ cawˬ neh Iˇjiˇtuˆ miˆ k'ahˬ-ahˇ zaˬ k'aˆ bi geu˰-iˇ-eu g'aˇ duˬ ahˬ dzaˬ-euˬ meh . Ehˇ k'aw˰ , Yoˇsehˆ-ahˇ Miˬyehˇ maˬ byehˇ dzeh-ehˇ ,
44007010	shaˬ-eu zahˬ-eu jeˬ la˰ k'oeˇ sheuˬ dzeuˇ nehˬ-euˬ meh . Iˇjiˇtuˆ sahˬ paˬ mehˬ shi Yoˇsehˆ ya le ngeh , Miˬyehˇ aˬ yaw˰-ahˇ myaˆ pyawˬ pyuˇ-eu jeˬ hawˇ-eu zaˬ siˬ tsawˇ gahˇ bi˰ neh-euˬ meh . Sahˬ paˬ k'oeˇ g'aˬ neh Yoˇsehˆ-ahˇ aˬ yaw˰-euˬ miˇ k'ahˬ k'oeˇ taˆ hawˇ-eu sahˬ paˬ-euˬ hawˇ nymˇ k'oeˇ taˆ bi uˆ lahˇ-euˬ meh .
44007011	K'oeˇ naˇ , Iˇjiˇtuˆ miˇ k'ahˬ k'ahˬ lah ni hawˇ-eu Kaˬnaˬ miˇ k'ahˬ la˰ k'oeˇ meh˰-eu shu˰-eu jeˬ keuˆ le-awˇ , shaˬ dui dui laˇ taˬ-euˬ meh . A dui-euˬ aˬ poeˬ deuˬ k'aw˰ , dzaˬ-eu jeˬ maˬ jaˆ-ehˇ shaˬ laˇ taˬ-euˬ meh .
44007012	K'oeˇ ngeh , Iˇjiˇtuˆ miˇ k'ahˬ-ahˇ cehˇ jaˆ-eu gaˇ kawˆ Yaˬkoˆ ya gaˬ ngeh . aˬ yaw˰-euˬ aˬ li pyeu˰-eu aˬ dui-euˬ aˬ poeˬ deuˬ-ahˇ pyehˬ g'eh-awˇ , yaw beh tiˬ doˆ bi iˇ haw-euˬ meh .
44007013	Nyiˬ doˆ tiˬ doˆ paˇ bi iˇ ngeh , aˬ yaw˰ Yoˇ sehˆ pyeu˰-eu gaˇ kawˆ , aˬ yaw˰-euˬ mehˇ nmˇ deuˬ-ahˇ Yoˇsehˆ bi siˬ-awˇ , Yoˇsehˆ-euˬ aˬ yui˰ aˬ nyiˇ gaˇ kawˆ Iˇjiˇtuˆ sahˬ paˬ ya siˬ-euˬ meh .
44007014	K'oeˇ naˇ , pehˬ zaˬ ma zaˬ dawˬ tawˆ lu˰ sheuˬ-awˇ Iˇjiˇtuˆ miˇ k'ahˬ-ahˇ oe-eu g'aˇ duˬ , aˬ yaw˰-euˬ aˬ da Yaˬkoˆ-ahˇ Yoˇsehˆ tsa˰ ahˇ g'eh-euˬ meh . Pehˬ zaˬ ma zaˬ dawˬ tawˆ lu˰ shi˰ tseˇ ngaˬ g'aˬ byah-eu meh .
44007015	Iˇjiˇtuˆ miˇ k'ahˬ-ahˇ Yaˬkoˆ jawˇ-iˇ-awˇ , aˬ yaw˰ hawˇ-eu aˬ yaw˰-euˬ aˬ li dawˬ tawˆ lu˰ , k'oeˇ gaˇ ziˇ deh˰ jiˇ-euˬ meh .
44007016	Aˬ yaw˰ ma˰-euˬ g'awˇ mawˇ-ahˇ Sheˬkmˬ meuˬ-ahˇ ba˰ k'o˰ g'eh-awˇ , Haˬmawˬ aˇ jeuˬ-ahˇ Aˬbyaˬhaˬ neh pyuˇ bi˰-awˇ zeuˇ tsehˆ ya˰-euˬ lmˬ bymˇ-ahˇ ba˰ pahˬ-euˬ meh .
44007017	" Miˬyehˇ neh Aˬbyaˬhaˬ-ahˇ saˇ jaˇ dzaˬ taˬ-euˬ lo˰-ehˇ bi byah laˇ-eu aˇ yamˬ tsaˬ laˇ ngeh , Iˇjiˇtuˆ miˇ k'ahˬ la˰ k'oeˇ jawˇ lu˰-eu aˬ dui-euˬ tsawˇ jeuˬ myaˬ dui dui laˇ taˬ-euˬ meh .
44007018	Aˇ saˬ saˬ laˇ ngeh , Yoˇsehˆ gaˇ kawˆ maˬ siˬ nya-eu sahˬ paˬ tiˬ g'aˬ daˆ laˇ-awˇ , Iˇjiˇtuˆ miˆ k'ahˬ-ahˇ uˆ lahˇ-euˬ meh .
44007019	Aˬ yaw˰-aˬ , aˬ dui-euˬ aˬ poeˬ aˬ bawˇ k'oeˇ deuˬ-ahˇ tsawˇ gahˇ gahˇ-euˬ uˬ ta˰ , g'awˬ shaˬ tiˬ paw˰-iˬ maˬ gaˬ-aˬ . Zaˬ nahˬ deuˬ bi shiˇ jiˇ-eu g'aˇ duˬ , iˇ kahˇ la˰ k'oeˇ maˬ bi jawˇ ni , la˰ nyiˇ bi ciˬ dzeh-euˬ meh .
44007020	K'oeˇ ngeh yamˬ-ahˇ Moˇsehˬ deh˰ le-euˬ meh . Aˬ yaw˰-aˬ , muiˬ dui dui-eu aˬ li tiˬ li pyeu˰-eu meh . Ba la smˇ siˬ byah ni aˬ yaw˰-ahˇ iˇ kahˇ la˰ k'oeˇ bo saˆ-awˇ cu-euˬ meh .
44007021	Aˬ yaw˰-ahˇ la˰ nyiˇ ciˬ dzeh ha-iˇ ngeh , sahˬ paˬ zaˬ miˬ neh ciˬ cu-awˇ , aˬ yaw˰-eu˰ aˬ li lo˰-ehˇ cu huiˬ geu˰-euˬ meh .
44007022	Iˇjiˇtuˆ tsawˇ jeuˬ-euˬ zaˬ siˬ tsawˇ gahˇ dawˬ tawˆ lu˰ aˬ yaw˰ ya dzaw-awˇ , ngehˬ-eu tmˇ-eu paw dzeˇ maˬ ehˇ , mˇ-eu shaˇ-eu paw dzeˇ maˬ ehˇ , nya dui dui-eu tsawˇ haˬ tiˬ g'aˬ pyeu˰ laˇ-euˬ meh .
44007023	" Moˇseˬ oeˬ tseˇ k'o˰ k'awˆ laˇ ngeh , aˬ yaw˰-euˬ tsawˇ jeuˬ Iˇsaˬleˬlaˆ tsawˇ haˬ deuˬ-ahˇ aˬ cawˬ aˬ joˆ-ehˇ jahˇ nehˬ gaˇ cah haw-iˇ-eu lehˇ noeˬ doˆ leˇ-euˬ meh .
44007024	Iˇsaˬleˬlaˆ tsawˇ haˬ tiˬ g'aˬ-ahˇ Iˇjiˇtuˆ tsawˇ haˬ neh k'ehˬ nehˬ-euˬ gaˇ mawˇ ngeh , aˬ yaw˰ caw ba nehˬ-iˇ-awˇ , Iˇjiˇtuˆ tsawˇ haˬ k'oeˇ g'aˬ-ahˇ la˰ poˆ poˆ-awˇ seh˰-euˬ meh .
44007025	Miˬyehˇ aˬ yaw˰-ahˇ zmˬ-eu la˰ k'oeˇ , aˬ yaw˰-euˬ tsawˇ jeuˬ-ahˇ ka k'o˰-eu lehˇ g'eh-eu gaˇ kawˆ aˬ yaw˰-euˬ tsawˇ haˬ deuˬ noeˬ siˬ teh˰-a lehˇ aˬ yaw˰ noeˬ-euˬ meh . Ehˇ k'aw˰ , aˬ yaw˰ ma˰ maˬ noeˬ siˬ-a .
44007026	Yawˬ nah yawˬ Iˇsaˬleˬlaˆ tsawˇ haˬ nyiˬ g'aˬ yaw kaˬ ceh lu˰ gaˇ aˬ yaw˰ mawˇ-awˇ , aˇ kaˬ piˇ nehˬ-eu la˰ k'oeˇ , ' Naˇ haˬ sheˇ . Iˇsaˬleˬlaˆ tsawˇ haˬ cawˬ cawˬ aˬ jeˬ miˇ neh teu lo˰-ehˇ ceh dzaˬ te ' lehˇ ehˇ nehˬ-euˬ meh .
44007027	Ehˇ k'aw˰ , lehˬ dzehˬ-eu g'aˬ Moˇseˬ-ahˇ dehˬ dzeh-awˇ ehˇ-eu , ' Nga ma˰-ahˇ uˆ lahˇ-awˇ yaˇ k'aˬ bi daˇ-eu lehˇ nawˬ-ahˇ aˬ suˇ g'aˬ neh k'ehˇ taˬ ta .
44007028	Miˇ nah Iˇjiˇtuˆ tsawˇ haˬ k'oeˇ g'aˬ-ahˇ nawˇ seh˰-euˬ lo˰-ehˇ , ngaˬ-ahˇ paˇ seh˰-eu g'eh te loˇ . '
44007029	Dawˬ k'oeˇ dawˬ-ahˇ Moˇseˬ ya gaˬ ngeh , Iˇjiˇtuˆ miˇ k'ahˬ-ahˇ neh cehˆ-awˇ , Miˇdiˬyaˬ miˇ k'ahˬ-ahˇ cehˆ jawˇ-iˇ-euˬ meh . Aˬ yaw˰ k'oeˇ gaˇ jawˇ ngeh , aˬ li nyiˬ li jawˇ le-euˬ meh .
44007030	Oeˬ tseˇ k'o˰ dzeuˇ-iˇ geh , Siˇnaˆ gawˬ jawˬ dawˬ peh baw duˆ tiˬ duˆ-ahˇ do˰ lu˰-eu miˬ dzaˬ miˬ lmˇ la˰ k'oeˇ , mˬ taˆ g'aˬ k'ehˇ tiˬ g'aˬ Moˇseˬ-euˬ mehˬ shi doˆ le-euˬ meh .
44007031	K'oeˇ gaˇ ya mawˇ ngeh , aˬ yaw˰ zahˬ leˇ-awˇ , baw duˆ dawˬ peh le peh-awˇ haw duˬ leˇ-euˬ meh . K'oeˇ ngeh , SahˬpaˬMiˬyehˇ-euˬ teˇ saˇ aˬ yaw˰ ya gaˬ-euˬ meh .
44007032	' Ngaˇ-aˬ , naw ma˰-euˬ aˬ poeˬ aˬ bawˇ pyeu˰-eu Aˬbyaˬhaˬ , Iˇtsaˆ hawˇ-eu Yaˬkoˆ-euˬ Miˬyehˇ ma ' lehˇ ehˇ-eu meh . K'oeˇ ngeh , Moˇseˬ guˆ dui dui-eu miˇ neh yaw dzuˬ dzuˬ-awˇ , maˬ haw cawˬ peuˬ-a .
44007033	Sahˬpaˬ Miˬyehˇ ehˇ-eu , ' Nawˬ-euˬ sehˬ nawˆ lehˆ-awˬ . Nawˇ yaw˰ lu˰-eu jawˇ duˬ teu tsahˇ muiˬ-eu shawˇ-eu pehˇ tsahˇ meh .
44007034	Ngaˬ-euˬ tsawˇ haˬ deuˬ Iˇjiˇtuˆ miˇ k'ahˬ la˰ k'oeˇ k'ehˬ-eu k'aˆ-eu jeˬ-ahˇ yaw k'aˆ-ehˇ ya daˬ lu˰ gaˇ ngaˇ mawˇ-euˬ ma . Aˬ yaw˰ ma˰ shaˬ zahˬ na˰ dui dui-eu la˰ k'oeˇ mahˇ lu˰-eu teˇ saˇ-ahˇ ngaˇ gaˬ-awˇ , aˬ yaw˰ ma˰-ahˇ bi buˬ bi law-iˇ-eu lehˇ ngaˇ za˰ ka le-euˬ ma . Laˇ-awˬ . Ngaˇ nawˬ-ahˇ Iˇjiˇtuˆ miˇ k'ahˬ-ahˇ k'ehˇ g'eh-eu ma . '
44007035	" ' Nga ma˰ k'oeˇ taˆ uˆ lahˇ-awˇ yaˇ k'aˬ bi daˇ-eu lehˇ , aˬ suˇ g'aˬ nawˬ-ahˇ k'ehˇ taˬ ta ' lehˇ , aˬ yaw˰ ma˰ neh ehˇ nehˬ-awˇ byehˇ dzeh nehˬ-euˬ Moˇseˬ k'oeˇ g'aˬ-aˬ , aˬ yaw˰-euˬ mehˬ shi baw duˆ la˰ k'oeˇ ya mawˇ-euˬ mˬ taˆ g'aˬ k'ehˇ neh bi caw ba-eu la˰ k'oeˇ , aˬ yaw˰ ma˰-ahˇ bi uˆ lahˇ-awˇ bi ka k'o˰-eu g'aˇ duˬ Miˬyehˇ neh k'ehˇ le˰-euˬ Moˇseˬ pyeu˰-eu meh .
44007036	Iˇjiˇtuˆ miˇ k'ahˬ la˰ k'oeˇ maˬ ehˇ , Iˬ ma laˆ shaˆ Yaw neˇ g'ahˇ ceh maˬ ehˇ , bawˇ tsahˬ bawˇ dahˇ la˰ k'oeˇ oeˬ tseˇ k'o˰ oeˬ tseˇ myaˇ cah lu˰ ngeh maˬ ehˇ , zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu g'awˬ mya jeˬ mˇ mehˬ-eu la˰ k'oeˇ , Iˇsaˬleˬlaˆ tsawˇ haˬ deuˬ-ahˇ Iˇjiˇtuˆ miˇ k'ahˬ la˰ k'oeˇ neh sheuˬ doˆ g'eh-euˬ meh .
44007037	' Ngaˬ-ahˇ k'ehˇ g'eh le˰-euˬ lo˰-ehˇ , Miˬyehˇ g'aˇ duˬ ngehˬ dah-eu tiˬ g'aˬ naw ma˰ jawˇ gaˇ Miˬyehˇ paˇ k'ehˇ g'eh le˰ teh˰-a . Aˬ yaw˰-aˬ , naw ma˰-euˬ aˇ jeuˬ aˇ ca pyeu˰ teh˰-a ' lehˇ , Iˇsaˬleˬlaˆ tsawˇ haˬ deuˬ-ahˇ ehˇ nehˬ-euˬ g'aˬ-aˬ , Moˇseˬ meh .
44007038	Iˇsaˬleˬlaˆ tsawˇ haˬ deuˬ bawˇ tsahˬ bawˇ dahˇ k'aˇ shui˰ deh yaˇ-ahˇ uiˬ leˇ-awˇ jawˇ ngeh , aˬ yaw˰ ma˰ nehˬ-ehˇ jawˇ-euˬ k'oeˇ g'aˬ Moˇseˬ meh . Aˬ dui-euˬ aˬ poeˬ aˬ bawˇ deuˬ nehˬ-ehˇ jawˇ-euˬ k'oeˇ g'aˬ aˬ yaw˰ meh . Siˇnaˆ Gawˬ jawˬ-ahˇ mˬ taˆ g'aˬ k'ehˇ dawˬ ngehˬ cawˬ le ngeh jawˇ-euˬ g'aˬ k'aw˰ , aˬ yaw˰ meh . Aˬ dui-ahˇ bi˰-eu g'aˇ duˬ Miˬyehˇ dawˬ kawˬ za-euˬ g'aˬ k'aw˰ , aˬ yaw˰ meh .
44007039	" Ehˇ k'aw˰ , aˬ dui-euˬ aˬ poeˬ aˬ bawˇ deuˬ aˬ yaw˰-euˬ ehˇ dawˬ maˬ naˇ haˬ ni , aˬ yaw˰-ahˇ dehˬ dzeh-awˇ , Iˇjiˇtuˆ miˇ k'ahˬ-ahˇ g'o˰-iˇ maw˰-eu nui ma ahˇ-eu meh .
44007040	K'oeˇ miˇ neh , ' Nga ma˰-ahˇ mehˬ hu paw bi sheuˬ g'eh-eu g'aˇ duˬ , Miˬyehˇ tiˬ deuˬ tehˆ nehˬ la˰-awˬ . Nga ma˰-ahˇ Iˇjiˇtuˆ miˇ k'ahˬ la˰ k'oeˇ neh sheuˬ doˆ nehˬ la˰-euˬ Moˇseˬ k'oeˇ g'aˬ aˬ jeˬ g'eh-euˬ maˬ siˬ miˇ-a ' lehˇ , Aˬloˬ-ahˇ aˬ yaw˰ ma˰ ehˇ nehˬ-euˬ meh .
44007041	K'oeˇ ngeh , mawˇ neˇ mawˇ gaw mawˇ kawˇ tiˬ kawˇ aˬ yaw˰ ma˰ tehˆ-awˇ , lawˇ-eu shehˇ-eu jeˬ mˇ-awˇ , aˬ yaw˰ ma˰ neh tehˆ-euˬ mawˇ kawˇ k'oeˇ-ahˇ taˬ huiˬ-eu bawˬ-iˬ g'eh-euˬ meh .
44007042	K'oeˇ miˇ neh , Miˬyehˇ neh aˬ yaw˰ ma˰-ahˇ byehˇ dzeh nehˬ-awˇ , mˬ k'oeˇ taˆ jaˆ-eu nahˇ ma , ba la , aˬ guiˇ deuˬ-ahˇ uˬ duˬ tahˬ-eu tsawˇ haˬ deuˬ bi pyeu˰ laˇ-euˬ meh . Miˬyehˇ g'aˇ duˬ ngehˬ dah-eu deuˬ-euˬ sahˬ bo˰ la˰ k'oeˇ , heu lo˰-ehˇ bo˰ taˬ-euˬ meh . ' Iˇsaˬleˬlaˆ tsawˇ haˬ deuˬ-oˇ , bawˇ tsahˬ bawˇ dahˇ k'aˇ shui˰ deh-ahˇ , oeˬ tseˇ k'o˰ oeˬ tseˇ myaˇ byah ni , naw ma˰ jeˬ zaˬ seh˰-awˇ lawˇ-euˬ , ngaˬ-ahˇ lawˇ-euˬ maˬ ngeuˇ-a de .
44007043	Mawˇleh miˬ yehˇ sehˬ g'awˆ hawˇ-eu , aˬ guiˇ miˬ yehˇ Leˬpaˬ mawˇ kawˇ , naw ma˰ ba˰ ba˰-ehˇ cah-euˬ meh . Tahˬ pahˬ aˬ ma k'oeˇ deuˬ tehˆ-awˇ , naw ma˰ uˬ duˬ tahˬ-euˬ miˇ neh , Baˬbuˇloˬ miˇ k'ahˬ nya baˬ-ahˇ , naw ma˰-ahˇ bi pa˰ byoˆ g'eh ma . '
44007044	" Aˬ dui-euˬ aˬ poeˬ aˬ bawˇ deuˬ , bawˇ tsahˬ bawˇ dahˇ-ahˇ Dawˬ ma saˇ jaˇ Sehˬ g'awˆ jaˆ-euˬ meh . Miˬyehˇ neh Moˇseˬ-ahˇ ehˇ nehˬ-awˇ bi tsoˆ-euˬ lo˰-ehˇ , Moˇseˬ neh ya mawˇ-euˬ hmˬ-ahˇ duˇ leˇ ni tsoˆ-euˬ meh .
44007045	Aˬ dui ma˰-euˬ aˬ poeˬ aˬ bawˇ k'oeˇ deuˬ , aˬ yaw˰ ma˰-euˬ aˬ da deuˬ-euˬ la˰-ahˇ neh sehˬ g'awˆ k'oeˇ hmˬ za-awˇ , aˬ yaw˰ ma˰ mehˬ hu paw le g'eh le˰-eu nehˬ-ehˇ Miˬyehˇ neh bi teh doˆ-euˬ tsawˇ jeuˬ deuˬ-euˬ miˇ k'ahˬ yuˇ geu˰-eu lehˇ Yawˇshuˆ nehˬ-ehˇ aˬ yaw˰ ma˰ le ngeh jawˇ , sehˬ g'awˆ k'oeˇ g'awˆ ba˰ g'eh-euˬ meh . K'oeˇ naˇ , sehˬ g'awˆ k'oeˇ Daˬbiˇ-euˬ ziˇ-ahˇ keuˆ ni k'oeˇ gaˇ jaˆ-euˬ meh .
44007046	Daˬbiˇ-aˬ , Miˬyehˇ nui ma tsaˬ-eu tsawˇ haˬ tiˬ g'aˬ pyeu˰-awˇ , Yaˬkoˆ-euˬ Miˬyehˇ bi jawˇ-eu g'aˇ duˬ aˬ yaw˰ jawˇ duˬ tiˬ tsahˇ tsoˆ-eu aˬ kawˬ-aˬ bi˰ la˰ lehˇ , Miˬyehˇ-ahˇ shaˇ-euˬ meh .
44007047	Ehˇ k'aw˰ , Miˬyehˇ g'aˇ duˬ nymˇ tsoˆ-euˬ g'aˬ-aˬ , Sawˇlaˬmoˬ meh .
44007048	" Ehˇ k'aw˰ , Dawˬ tawˆ k'oeˇ taˆ Huiˬ-eu Sahˬpaˬ Miˬyehˇ-aˬ , tsawˇ haˬ zaˬ-euˬ aˬ la˰ neh tsoˆ-euˬ nymˇ-ahˇ jawˇ-eu maˬ ngeuˇ-a lehˇ , Miˬyehˇ g'aˇ duˬ ngeh dah-eu tsawˇ haˬ neh ehˇ taˬ-euˬ heu lo˰-ehˇ jaˆ-eu meh .
44007049	' Mˬ maˬ ngaˬ-euˬ dzoeˬ dzaˬ nuiˇ mahˬ , miˇ maˬ ngaˬ-euˬ kuiˇ nawˬ k'awˬ boˆ , Naw ma˰ ngaˇ paˇ bi jawˇ-eu lehˇ , nymˇ aˬ joˆ-ehˇ tsoˆ-eu g'eh te . Ngaˇ jawˇ naˬ mˇ nya-eu jawˇ duˬ , nui gaˇ aˬ geu tsahˇ paˇ jaˆ ta .
44007050	Mˬ ga miˇ nawˬ dawˬ tawˆ lu˰-ahˇ , ngaˬ neh beh-euˬ maˬ ngeuˇ ta loˇ . '
44007051	Naw ma˰ nui ma aˇ naˆ naˆ-ehˇ g'ahˇ te . Naˬ bawˇ aˇ naˆ naˆ-ehˇ tuˇ te . Miˬyehˇ-ahˇ maˬ siˬ nya-eu tsawˇ haˬ deuˬ lo˰-ehˇ aˇ naˆ naˆ-ehˇ dzawˬ te . Naw ma˰-aˬ , naw ma˰-euˬ aˬ poeˬ aˬ bawˇ deuˬ-ahˇ duˇ-awˇ , Muiˬ-eu shawˇ-eu Yaw sahˇ Miˬyehˇ-euˬ dawˬ-ahˇ tiˬ jawˇ-iˬ maˬ naˇ haˬ geu˰-a .
44007052	Naw ma˰-euˬ aˬ poeˬ aˬ bawˇ deuˬ neh maˬ bi k'ehˬ maˬ bi k'aˆ haw-euˬ Miˬyehˇ g'aˇ duˬ ngehˬ dah-eu tsawˇ haˬ tiˬ g'aˬ-iˬ maˬ jawˇ-a . Miˬyehˇ-euˬ tsaˬ-eu dawˇ-eu Zaˬk'aˆ oe teh˰-a lehˇ aˇ hu ngehˬ dah-euˬ deuˬ-ahˇ aˬ yaw˰ ma˰ seh˰-euˬ meh . Nymˬ-mˇ poˆ jawˇ-aˬ , naw ma˰ yaw tsaˬ yaw dawˇ k'oeˇ g'aˬ-ahˇ aˬ cawˬ-euˬ aˬ la˰ la˰ k'oeˇ a nehˬ-awˇ seh˰-euˬ meh .
44007053	Mˬ taˆ g'aˬ k'ehˇ neh bi˰ le-euˬ Miˬyehˇ-euˬ zahˇ dawˬ k'o˰ dawˬ-ahˇ za-euˬ tsawˇ haˬ deuˬ-aˬ , naw ma˰ meh . Ehˇ k'aw˰ , zahˇ dawˬ k'o˰ dawˬ k'oeˇ-ahˇ naw ma˰ maˬ naˇ haˬ geu˰-a . "
44007054	Saˬteˬpaˬ k'oeˇ lo˰-ehˇ ehˇ gaˇ ya gaˬ ngeh , Bah˰dzah la˰ k'oeˇ uˇ-eu tsawˇ haˬ deuˬ aˬ yaw˰-ahˇ nui ma pehˇ dui dui laˇ-awˇ , seuˬ teu˰-eu meh .
44007055	Ehˇ k'aw˰ , Muiˬ-eu shawˇ-eu Yaw sahˇ Miˬyehˇ tiˬ byah ni ahˇ-eu Saˬteˬpaˬ-aˬ , mˬ-ahˇ g'awˇ leuˇ haw ngeh , Miˬyehˇ-euˬ yaw sheh˰ k'ahˬ sehˇ-ahˇ maˬ ehˇ , Miˬyehˇ-euˬ aˇ maˇ paw Yeˬsuˇ yaw˰ lu˰ gaˇ maˬ ehˇ , ya mawˇ-euˬ meh .
44007056	" Haw sheˇ . Mˬ pah taˬ-awˇ , Tsawˇhaˬ-euˬ Zaˬmaˇ k'oeˇ g'aˬ Miˬyehˇ-euˬ aˇ maˇ paw yaw˰ lu˰-eu mawˇ laˇ ngaˇ " lehˇ aˬ yaw˰ ehˇ-eu meh .
44007057	K'oeˇ ngeh , tsawˇ haˬ k'oeˇ deuˬ guˇ k'aˆ le˰-awˇ , naˬ bawˇ dehˬ tsoeˬ-awˇ Saˬteˬpaˬ jawˇ gaˇ coeˬ g'eh-euˬ meh .
44007058	K'oeˇ naˇ , aˬ yaw˰-ahˇ meuˬ la˰ nyiˇ biˬ doˆ-awˇ , k'aˬ lo neh biˬ-euˬ meh . Saˇ kiˇ geu˰-awˇ haw le-euˬ tsawˇ haˬ deuˬ-aˬ , aˬ yaw˰ ma˰-euˬ pehˇ k'ahˬ lehˆ taˬ ya˰-awˇ , Sawˇluˆ lehˇ kuˇ-eu zaˬ guˬ tiˬ g'aˬ neh bi haw ya˰-euˬ meh .
44007059	Aˬ yaw˰ ma˰ Saˬteˬpaˬ-ahˇ k'aˬ lo biˬ dui dui lu˰ ngeh , " Sahˬpaˬ Yeˬsuˇ-oˇ , ngaˬ-euˬ sa˰ laˇ-ahˇ ha geu˰ nehˬ la˰-awˬ " lehˇ , Saˬteˬpaˬ guiˬ lahˬ shaˇ-euˬ meh .
44007060	Aˬ yaw˰ pawˬ tsui˰ pawˬ dmˬ ga dmˬ-awˇ , " Sahˬpaˬ-oˇ , aˬ yaw˰ ma˰ neh mˇ-euˬ yaw lehˬ heu , aˬ yaw˰ ma˰-ahˇ iˬ baˇ taˬ taˬ nehˬ . " lehˇ ehˇ-eu meh . Aˬ yaw˰ k'oeˇ lo˰-ehˇ ehˇ g'aˬ-awˇ shiˇ tsehˆ-euˬ meh .
44008001	Aˬ yaw˰-ahˇ k'oeˇ lo˰-ehˇ seh˰ gaˇ , Sawˇluˆ k'aw˰ nui ma tsaˬ-euˬ meh . K'oeˇ ngeh nah , Yeˬluˇsaˬlehˬ meuˬ-ahˇ jawˇ-eu Ka li zaˬ aˇ muˇ , k'ehˬ-eu k'aˆ-eu jeˬ-ahˇ yaw k'aˆ-ehˇ ya daˬ-euˬ meh . G'aˬ k'ehˇ deuˬ maˬ ngeuˇ naˇ , jah-eu tsawˇ haˬ dawˬ tawˆ lu˰ Yuˇdaˆ miˇ k'ahˬ hawˇ-eu Saˬmaˬliˆ miˇ k'ahˬ doe ni cehˆ byaˆ jiˇ-euˬ meh .
44008002	Miˬyehˇ-ahˇ jah-eu g'aˬ k'aˆ-eu deuˬ Saˬteˬpaˬ-ahˇ duˬ pahˬ-iˇ-awˇ , tsawˇ ngoeˇ yaw k'aˆ-ehˇ ngoeˇ-euˬ meh .
44008003	Ehˇ k'aw˰ , Sawˇluˆ-aˬ , Ka li zaˬ aˇ muˇ-ahˇ laˆ byoˆ-eu lehˇ leh jeh-euˬ meh . Aˬ yaw˰ tiˬ nymˇ saˇ-iˬ tiˬ nymˇ iˇ iˇ-ehˇ , jah-eu tsawˇ haˬ k'aˇ ngeuˇ-eu deuˬ-ahˇ , k'aˬ dzeˇ zaˬ maˬ ehˇ , zaˬ miˬ zaˬ maˬ ehˇ , nyeh˰-awˇ tawˬ-ahˇ dawˆ-euˬ meh .
44008004	Cehˆ byaˆ taˬ-euˬ jah-eu tsawˇ haˬ k'oeˇ deuˬ , yawˬ gaˇ na lu˰ guiˬ lahˬ dawˬ mehˬ mehˬ-ehˇ cah-euˬ meh .
44008005	Piˇliˇpuˆ k'aw˰ , Saˬmaˬliˆ miˇ k'ahˬ meuˬ tiˬ meuˬ-ahˇ le-awˇ , k'oeˇ gaˇ jawˇ-eu tsawˇ haˬ deuˬ-ahˇ Ka li gaˇ kawˆ dawˬ mehˬ mehˬ-euˬ meh .
44008006	Piˇliˇpuˆ dawˬ mehˬ mehˬ gaˇ ya gaˬ-awˇ zahˬ leˇ paˬ-ehˇ g'eh-eu jeˬ mˇ mehˬ gaˇ ya mawˇ ngeh , tsawˇ haˬ aˇ ma˰ deuˬ aˬ yaw˰ dawˬ mehˬ mehˬ gaˇ nui ma keuˆ-awˇ , yaw muiˬ paˬ-ehˇ naˇ haˬ-euˬ meh .
44008007	Tsawˇ haˬ g'awˬ mya g'aˬ la˰ k'oeˇ uˇ-eu neh˰ yaw jaw˰ deuˬ guˇ guˇ-ehˇ doˆ-iˇ-awˇ , kuiˇ shiˇ la˰ shiˇ shiˇ-eu tsawˇ haˬ g'awˬ mya ni taˬ leˇ-euˬ meh .
44008008	K'oeˇ miˇ neh , meuˬ k'oeˇ meuˬ la˰ k'oeˇ jawˇ-eu tsawˇ haˬ deuˬ laˬ k'aˬ cehˇ dui dui-eu meh .
44008009	Siˇmoˬ lehˇ myahˇ-euˬ tsawˇ haˬ tiˬ g'aˬ k'oeˇ gaˇ jawˇ-eu meh . Aˬ yaw˰ mah loˬ loˬ mehˬ nehˬ-awˇ , k'oeˇ gaˇ jawˇ-eu tsawˇ haˬ deuˬ-ahˇ laˆ zahˬ nehˬ-euˬ aˇ yamˬ ui cuiˆ myahˇ laˇ-euˬ meh . Aˬ yaw˰-aˬ , huiˬ-eu tsawˇ haˬ tiˬ g'aˬ ma lehˇ yawˬ haˇ yawˬ ha ehˇ-eu meh .
44008010	Meuˬ la˰ k'oeˇ k'aˇ jawˇ-eu huiˬ zaˬ nyiˇ zaˬ dawˬ tawˆ lu˰ , " Tsawˇ haˬ heu g'aˬ-aˬ , ' Huiˬ dui dui-eu Baoˬ ' lehˇ kuˇ-eu Miˬyehˇ k'oeˇ g'aˬ-euˬ baoˬ pyeu˰-eu ngaˇ " lehˇ ehˇ-awˇ , aˬ yaw˰-euˬ ehˇ dawˬ naˇ haˬ-euˬ meh .
44008011	Aˬ yaw˰ mah loˬ loˬ-eu la˰ k'oeˇ , aˬ yaw˰ ma˰-ahˇ bi zahˬ leˇ-euˬ myahˇ laˇ-euˬ miˇ neh , aˬ yaw˰-euˬ ehˇ dawˬ-ahˇ naˇ haˬ-euˬ meh .
44008012	Ehˇ k'aw˰ , Miˬyehˇ Miˇk'ahˬ gaˇ kawˆ hawˇ-eu Yeˬsuˇ Ka li gaˇ kawˆ Laˬ k'aˬ cehˇ-eu Guiˬ lahˬ dawˬ-ahˇ Piˇliˇpuˆ mehˬ gaˇ aˬ yaw˰ ma˰ jah laˇ-awˇ , k'aˬ dzeˇ zaˬ maˬ ehˇ , zaˬ miˬ zaˬ maˬ ehˇ , iˇ cu˰ shawˇ-euˬ meh .
44008013	Siˇmoˬ k'oeˇ g'aˬ k'aw˰ jah laˇ-awˇ , iˇ cu˰ shawˇ-awˇ Piˇliˇpuˆ-ahˇ maˬ g'awˬ-iˇ ni jawˇ-euˬ meh . K'aˆ jeˬ-ehˇ g'eh-eu jeˬ hawˇ-eu zahˬ leˇpaˬ-ehˇ g'eh-eu jeˬ mˇ gaˇ aˬ yaw˰ ya mawˇ ngeh , zahˬ dui dui leˇ-euˬ meh .
44008014	Saˬmaˬliˆ miˇ k'ahˬ-ahˇ jawˇ-eu tsawˇ haˬ deuˬ Miˬyehˇ dawˬ kawˬ-ahˇ ha geu˰-euˬ gaˇ kawˆ , Yeˬluˇsaˬlehˬ meuˬ-ahˇ jawˇ-eu g'aˬ k'ehˇ deuˬ ya gaˬ ngeh , Beˬtuˆluˆ hawˇ-eu Yoˇhaˬ-ahˇ k'oeˇ gaˇ bi le-euˬ meh .
44008015	Aˬ yaw˰ nya˰ le keuˆ ngeh , jah-eu tsawˇ haˬ k'oeˇ deuˬ Muiˬ-eu shawˇ-eu Yaw sahˇ Miˬyehˇ za ni guiˬ lahˬ shaˇ nehˬ-euˬ meh .
44008016	Aˬ jeˬ miˇ neh ehˇ naˇ , aˬ yaw˰ ma˰ k'oeˇ taˆ Muiˬ-eu shawˇ-eu Yaw sahˇ Miˬyehˇ maˬ za˰ le dah-ehˇ , Sahˬpaˬ Yeˬsuˇ-euˬ tsawˇ myahˇ uˬ moˆ iˇ cu˰ shawˇ-awˇ jawˇ tawˬ lu˰-eu meh .
44008017	Beˬtuˆluˆ hawˇ-eu Yoˇhaˬ aˬ nya˰ aˬ yaw˰ ma˰ k'oeˇ taˆ aˬ la˰ ba˰ daˆ ngeh , aˬ yaw˰ ma˰ Muiˬ-eu shawˇ-eu Yaw sahˇ Miˬyehˇ za-euˬ meh .
44008018	Jah-eu tsawˇ haˬ deuˬ k'oeˇ taˆ g'aˬ k'ehˇ k'oeˇ nyiˬ g'aˬ aˬ la˰ ba˰ daˆ nehˬ ngeh , Yaw sahˇ Miˬyehˇ za gaˇ Siˇmoˬ ya mawˇ-euˬ meh . K'oeˇ ngeh , Beˬtuˆluˆ hawˇ-eu Yoˇhaˬ aˬ nya˰-ahˇ aˬ yaw˰ pyuˇ naˇ haˬ bi˰-awˇ heu lo˰-ehˇ ehˇ-eu meh .
44008019	" Ngaˬ neh aˬ la˰ k'aˇ ba˰ daˆ nehˬ-euˬ tsawˇ haˬ deuˬ Muiˬ-eu shawˇ-eu Yaw sahˇ Miˬyehˇ za nya ni , ngaˬ-ahˇ k'aw˰ baoˬ teu jeˬ bi˰ nehˬ la˰ sheˇ . "
44008020	Ehˇ k'aw˰ , aˬ yaw˰-ahˇ Beˬtuˆluˆ heu lo˰-ehˇ ehˇ k'o˰ nehˬ-euˬ meh . " Miˬyehˇ neh bi˰-euˬ la˰ sawˬ-ahˇ pyuˇ neh zeuˇ tsehˆ nya meh lehˇ nawˇ noeˬ-eu miˇ neh , nawˇ hawˇ-eu nawˬ-euˬ pyuˇ , shiˬ buiˇ lah ma-ahˇ ga pu˰-iˇ lu˰-uˇ .
44008021	Miˬyehˇ-euˬ mehˬ shi nawˬ-euˬ nui ma maˬ dawˇ-eu miˇ neh , nga ma˰ neh mˇ-euˬ gaˇ heu-ahˇ nawˇ maˬ ta˰ laˇ nya-a .
44008022	Haiˬ dui dui-eu nawˬ-euˬ nui noeˬ teu hmˬ noeˬ paˇ-awˬ . K'oeˇ lo˰-ehˇ noeˬ-eu jeˬ-ahˇ iˬ baˇ pyehˬ nehˬ la˰ ni , SahˬpaˬMiˬyehˇ-ahˇ guiˬ lahˬ shaˇ-awˬ .
44008023	Aˬ jeˬ miˇ neh lehˇ ehˇ naˇ , k'aˬ jaw˰ ni g'eh-eu myaˆ naˆ-eu jeˬ nawˬ-euˬ la˰ k'oeˇ tiˬ byah ni ahˇ-awˇ , iˬ baˇ neh nawˬ-ahˇ pa˰ taw˰ taˬ-euˬ ngaˇ mawˇ lu˰ ma . "
44008024	Beˬtuˆluˆ hawˇ-eu Yoˇhaˬ aˬ nya˰-ahˇ Siˇmoˬ ehˇ nehˬ-eu , " Naw nya˰ neh k'aˇ ehˇ-euˬ jeˬ , ngaˬ-euˬ k'oeˇ taˆ tiˬ jeˬ-iˬ maˬ bi keuˆ le-eu g'aˇ duˬ , Sahˬpaˬ Miˬyehˇ-ahˇ guiˬ lahˬ shaˇ nehˬ la˰-awˬ . "
44008025	Beˬtuˆluˆ hawˇ-eu Yoˇhaˬ aˬ nya˰-aˬ , saˇ kiˇ kamˬ-eu jeˬ mˇ g'aˬ-awˇ , Sahˬpaˬ Miˬyehˇ-euˬ dawˬ mehˬ nehˬ g'aˬ ngeh , Yeˬluˇsaˬlehˬ meuˬ-ahˇ g'o˰-iˇ-euˬ meh . Gaˇ pehˇ g'o˰-iˇ lu˰ ngeh , Saˬmaˬliˆ miˇ k'ahˬ la˰ k'oeˇ jaˆ-eu pu g'awˬ mya pu-ahˇ , Laˬ k'aˬ cehˇ-eu Guiˬ lahˬ dawˬ mehˬ nehˬ ya˰-euˬ meh .
44008026	SahˬpaˬMiˬyehˇ-euˬ mˬ taˆ g'aˬ k'ehˇ tiˬ g'aˬ Piˇliˇpuˆ-ahˇ ehˇ-eu , " Lehˬ hmˬ-awˇ , la˰ oˆ paw pyawˬ-ahˇ jaˆ-eu Yeˬluˇsaˬlehˬ meuˬ-ahˇ neh Gaˬzaˬ meuˬ-ahˇ iˇ-eu gaˇ ma k'oeˇ kahˇ-ahˇ iˇ-awˬ . " ( Gaˇ ma k'oeˇ kahˇ nymˬ-mˇ maˬ paˇ cah ni byehˇ-euˬ meh . )
44008027	K'oeˇ ngeh , Piˇliˇpuˆ lehˬ hmˬ dah-awˇ iˇ-euˬ meh . Iˬdiˬyoˇbyaˇ sahˬ paˬ ma-euˬ pyuˇ shuiˇ myawˬ gahˬ deuˬ-ahˇ jeˬ hmˬ bo saˆ-eu yaw huiˬ yaw mahˇ tiˬ g'aˬ , Yeˬluˇsaˬlehˬ meuˬ-ahˇ uˬ duˬ tahˬ leˇ-euˬ g'o˰ le lu˰-eu meh .
44008028	Aˬ yaw˰-aˬ , mahˬ laˆ lawˬ-ahˇ dziˬ-awˇ , Miˬyehˇ g'aˇ duˬ ngehˬ dah-eu Iˇsaˬyaˇ neh bo˰ taˬ-euˬ sahˬ bo˰ gui gui-ehˇ g'o˰ le lu˰-eu meh .
44008029	" Mahˬ laˆ lawˬ k'oeˇ laˇ-euˬ dawˬ peh tehˬ ni iˇ-awˬ " lehˇ , Muiˬ-eu shawˇ-eu Yaw sahˇ Miˬyehˇ Piˇliˇpuˆ-ahˇ ehˇ nehˬ-euˬ meh .
44008030	Piˇliˇpuˆ cehˆ keuˆ g'eh ngeh , yaw huiˬ yaw mahˇ k'oeˇ g'aˬ Miˬyehˇ g'aˇ duˬ ngehˬ dah-eu Iˇsaˬyaˇ neh bo˰ taˬ-euˬ sahˬ bo˰-ahˇ gui lu˰ gaˇ ya gaˬ-awˇ , " Nawˇ gui lu˰-eu gaˇ kawˆ teu g'oˆ shaw laˇ miˇ-a loˇ " lehˇ naˇ haˬ-euˬ meh .
44008031	Yaw huiˬ yaw mahˇ k'oeˇ g'aˬ ehˇ-eu , " Dawˬ tsui˰ ehˇ mehˬ nehˬ la˰-eu g'aˬ maˬ jawˇ gaˇ , ngaˇ aˬ joˆ-ehˇ jahˇ-awˇ g'oˆ shaw nya nmˇ . " k'oeˇ naˇ , Piˇliˇpuˆ-ahˇ mahˬ laˆ lawˬ k'oeˇ taˆ kuˇ daˆ-awˇ , aˬ yaw˰ nehˬ-ehˇ bi dziˬ-euˬ meh .
44008032	Aˬ yaw˰ gui lu˰-eu Jaˇli˰ aˇ deuˆ k'oeˇ deuˆ-aˬ , heu lo˰-ehˇ meh . " Diˬ seh˰-eu lehˇ bi tsahˇ g'eh-euˬ , yawˇ-ahˇ aˬ yaw˰ duˇ leˇ-eu meh . Ca˰ hm bi tehˬ lu˰-eu yawˇ zaˬ , ciˬ cuˇ ni awˆ daˬ-eu lo˰-ehˇ , aˬ yaw˰ dawˬ maˬ ngehˬ doˆ laˇ-a .
44008033	Yaw tsaˬ yaw dawˇ jeˬ maˬ geu˰ ni , aˬ yaw˰ sha˰ dawˇ ni jahˇ-euˬ meh . A˰ yaw˰ miˇ k'oeˇ taˆ ya deh˰-eu , aˇ nah aˇ yamˬ li-iˇ jiˇ-awˇ , tsui˰ dahˬ dahˬ shaw-euˬ baˬ da neh , tsui˰ toeˬ maˬ paˇ gui ka nya meh . "
44008034	Yaw huiˬ yaw mahˇ k'oeˇ g'aˬ Piˇliˇpuˆ-ahˇ naˇ haˬ-eu , " Miˬyehˇ g'aˇ duˬ ngehˬ dah-eu heu g'aˬ aˬ suˇ g'aˬ-euˬ gaˇ kawˆ ehˇ-eu nga . Aˬ yaw˰-euˬ gaˇ kawˆ ehˇ-euˬ nga loˇ . Aˬ cawˬ-euˬ gaˇ kawˆ ehˇ-euˬ nga loˇ . Ngaˬ-ahˇ tiˬ poˆ ehˇ nehˬ la˰ sheˇ . "
44008035	K'oeˇ ngeh , Piˇliˇpuˆ-aˬ , Jaˇli˰ k'oeˇ deuˆ-ahˇ neh aˇ dahˬ beh-awˇ , Yeˬsuˇ gaˇ kawˆ Laˬ k'aˬ cehˇ-eu Guiˬ lahˬ dawˬ ja mehˬ-euˬ meh .
44008036	Aˬ yaw˰ nya˰ gaˇ ma kahˇ li iˇ g'eh-awˇ , iˇ cu˰ jaˆ-eu jawˇ duˬ tiˬ tsahˇ-ahˇ iˇ keuˆ ngeh , yaw huiˬ yaw mahˇ k'oeˇ g'aˬ ehˇ-eu , " Heu gaˇ iˇ cu˰ jaˆ ngaˇ . Ngaˇ iˇ cu˰ shawˇ gaˇ aˬ jeˬ laˆ tsoeˬ-eu jaˆ ta . "
44008038	Mahˬ laˆ lawˬ bi naˬ leˇ-eu g'aˇ duˬ , yaw huiˬ yaw mahˇ k'oeˇ g'aˬ dawˬ bi˰-awˇ , Piˇliˇpuˆ aˬ yaw˰ nya˰ iˇ cu˰-ahˇ uˇ-iˇ-awˇ , Piˇliˇpuˆ neh iˇ cu˰ shawˇ nehˬ-euˬ meh .
44008039	Aˬ yaw˰ nya˰ iˇ cu˰ la˰ k'oeˇ neh doˆ laˇ ngeh , Sahˬpaˬ Miˬyehˇ-euˬ Yaw sahˇ neh Piˇliˇpuˆ-ahˇ ciˬ k'o˰ g'eh-euˬ meh . Yaw huiˬ yaw mahˇ k'oeˇ g'aˬ Piˇliˇpuˆ-ahˇ maˬ paˇ ya mawˇ-euˬ k'aw˰ , laˬ k'aˬ cehˇ dui dui-eu la˰ k'oeˇ g'o˰-iˇ-euˬ meh .
44008040	Piˇliˇpuˆ-aˬ , Aˬzoˇtuˆ meuˬ-ahˇ bi ciˬ k'o˰ keuˆ g'eh-euˬ meh . K'oeˇ naˇ , Geˇsaˬliˇ miˇ k'ahˬ-ahˇ aˬ yaw˰ le-euˬ meh . Gaˇ pehˇ k'aˇ jaˆ-eu meuˬ yawˬ meuˬ na lu˰-ahˇ aˬ yaw˰ Laˬ k'aˬ cehˇ-eu Guiˬ lahˬ dawˬ mehˬ-euˬ meh .
44009001	K'oeˇ ngeh , Sawˇluˆ-aˬ , Sahˬpaˬ Yeˬsuˇ-euˬ mehˬ nah k'aˇ caw teh-eu tsawˇ haˬ deuˬ-ahˇ seh˰ ma lehˇ lmˬ lmˬ-ehˇ k'aˬ-euˬ meh . Piˇ ma Yaw huiˬ g'aˬ jawˇ gaˇ aˬ yaw˰ le-awˇ ,
44009002	Daˬmaˬsehˇ meuˬ-ahˇ jaˆ-eu Yuˇdaˆ tsawˇ haˬ-euˬ uˬ duˬ tahˬ nymˇ deuˬ-ahˇ sahˬ bo˰ bi bo˰ nehˬ-eu g'aˇ duˬ shaˇ leˇ-euˬ meh . Sahˬpaˬ Yeˬsuˇ-euˬ Gaˇma-ahˇ cah-eu deuˬ-ahˇ k'oeˇ gaˇ ya mawˇ lawˬ naˇ , k'aˬ dzeˇ zaˬ maˬ ehˇ , zaˬ miˬ zaˬ maˬ ehˇ , Yeˬluˇsaˬlehˬ meuˬ-ahˇ nyeh˰ ka le˰ nya ni sahˬ bo˰ bi bo˰ nehˬ-eu lehˇ shaˇ leˇ-euˬ meh .
44009003	Aˬ yaw˰ Daˬmaˬsehˇ meuˬ dawˬ peh le keuˆ ngeh , ja pyuˬ ni mˬ k'oeˇ taˆ neh aˬ yaw˰-euˬ tiˬ jawˬ yaw sheh˰ bya le-euˬ meh .
44009004	Aˬ yaw˰ miˇ tsa coˬ dzeh-awˇ , heu lo˰-ehˇ ehˇ-eu teˇ saˇ-ahˇ ya gaˬ-euˬ meh . " Sawˇluˆ-oˇ , Sawˇluˆ-oˇ , aˬ jeˬ miˇ neh nawˇ ngaˬ-ahˇ k'ehˬ te . "
44009005	Aˬ yaw˰ ehˇ-eu , " Sahˬpaˬ-oˇ , nawˇ aˬ suˇ g'aˬ te . "
44009006	Teˇ saˇ k'oeˇ saˇ aˬ yaw˰-ahˇ ehˇ-eu , " Ngaˇ-aˬ , nawˇ k'ehˬ lu˰-eu Yeˬsuˇ ma . Tuˇ-awˇ meuˬ-ahˇ le uˇ-awˬ . Nawˇ aˬ joˆ-ehˇ ya jahˇ-eu gaˇ kawˆ k'oeˇ gaˇ ehˇ nehˬ la˰ teh˰-a . "
44009007	Sawˇluˆ nehˬ-ehˇ le lu˰-eu tsawˇ haˬ k'oeˇ deuˬ , dawˬ maˬ ngehˬ ni tsoˆ leˇ jiˇ-euˬ meh . Aˬ yaw˰ ma˰ teˇ saˇ ya gaˬ-euˬ k'aw˰ , tsawˇ haˬ maˬ ya mawˇ-a .
44009008	Sawˇluˆ miˇ tsa coˬ dzeh-euˬ tuˇ laˇ-awˇ , myaˆ nuiˆ byeh haw-euˬ meh . Ehˇ k'aw˰ , myaˆ nuiˆ maˬ mawˇ nya-a . K'oeˇ miˇ neh , aˬ yaw˰ ma˰ aˬ yaw˰-euˬ aˬ la˰-ahˇ tsahˇ-awˇ , Daˬmaˬsehˇ meuˬ-ahˇ sheuˬ keuˆ g'eh-euˬ meh .
44009009	Smˬ nah keuˆ ni aˬ yaw˰ myaˆ nuiˆ maˬ mawˇ nya-a . K'oeˇ smˬ nah la˰ k'oeˇ , aˬ yaw˰ maˬ dzaˬ maˬ dawˇ ni jawˇ-euˬ meh .
44009010	Daˬmaˬsehˇ meuˬ la˰ k'oeˇ , Aˬnaˬniˇ lehˇ myahˇ-euˬ jah-eu tsawˇ haˬ tiˬ g'aˬ jawˇ-eu meh . Yaw sahˇ la˰ k'oeˇ bi siˬ bi mawˇ-eu jeˬ la˰ k'oeˇ , " Aˬnaˬniˇ-oˇ " lehˇ Sahˬpaˬ Yeˬsuˇ kuˇ ngeh , " Sahˬpaˬ-oˇ , ngaˇ heu gaˇ jawˇ ma " lehˇ , Aˬnaˬniˇ oˬ toˬ nehˬ-euˬ meh .
44009011	Sahˬpaˬ Yeˬsuˇ ehˇ-eu , " Lehˬ hmˬ-awˇ , Gaˇdawˇ lehˇ kuˇ-eu gaˇ ma k'oeˇ kahˇ-ahˇ iˇ-awˇ , Yuˇdaˆ-euˬ nymˇ-ahˇ Daˬsuˆ meuˬ-ahˇ jawˇ-eu Sawˇluˆ lehˇ myahˇ-euˬ tsawˇ haˬ tiˬ g'aˬ maˬ jawˇ nga loˇ lehˇ haw-iˇ-awˬ . Aˬ yaw˰ guiˬ lahˬ shaˇ shaˇ-ehˇ jawˇ meh .
44009012	Aˬnaˬniˇ lehˇ myahˇ-euˬ tsawˇ haˬ tiˬ g'aˬ uˇ le-awˇ , aˬ yaw˰ k'oeˇ taˆ aˬ la˰ ba˰ daˆ-awˇ , aˬ yaw˰-euˬ myaˆ nuiˆ mawˇ laˇ nya ni guiˬ lahˬ shaˇ nehˬ le-euˬ gaˇ , yaw sahˇ la˰ k'oeˇ aˬ yaw˰ ya mawˇ-euˬ meh . "
44009013	Aˬnaˬniˇ ehˇ-eu , " Sahˬpaˬ-oˇ , tsawˇ haˬ heu g'aˬ gaˇ kawˆ hawˇ-eu , Yeˬluˇsaˬlehˬ meuˬ-ahˇ jawˇ-eu nawˬ-euˬ tsawˇ haˬ deuˬ-ahˇ aˬ yaw˰ neh k'ehˬ-euˬ k'aˆ-euˬ gaˇ kawˆ , tsawˇ haˬ g'awˬ mya g'aˬ ngaˬ-ahˇ ja mehˬ la˰-euˬ meh .
44009014	Piˇ ma aˬ yui˰ deuˬ neh aˬ yaw˰-ahˇ baoˬ bi˰ taˬ-euˬ lo˰-ehˇ , nawˬ-ahˇ uˬ duˬ k'aˇ tahˬ-eu tsawˇ haˬ deuˬ-ahˇ nyeh˰-eu g'aˇ duˬ , Daˬmaˬsehˇ meuˬ-ahˇ aˬ yaw˰ laˇ-euˬ meh . "
44009015	Sahˬpaˬ Yeˬsuˇ ehˇ-eu , " Iˇ-awˬ . Aˬ jeˬ miˇ neh ehˇ naˇ , Yuˇdaˆ tsawˇ haˬ maˬ ngeuˇ-eu deuˬ maˬ ehˇ , miˇ k'ahˬ sahˬ paˬ deuˬ maˬ ehˇ , Iˇsaˬleˬlaˆ tsawˇ haˬ deuˬ maˬ ehˇ , ngaˬ-euˬ tsawˇ myahˇ-ahˇ siˬ nya laˇ ni bi mˇ-eu g'aˇ duˬ , aˬ yaw˰-ahˇ ngaˇ tseˇ doˆ taˬ-euˬ ma .
44009016	Ngaˬ-euˬ tsawˇ myahˇ g'aˇ duˬ k'ehˬ-eu k'aˆ-eu jeˬ-ahˇ aˬ yaw˰ aˇ naˆ ni ya daˬ paˬ-ehˇ jaˆ-eu gaˇ kawˆ , aˬ yaw˰-ahˇ ngaˇ bi mawˇ ma . "
44009017	K'oeˇ naˇ , Aˬnaˬniˇ iˇ-awˇ , nymˇ k'oeˇ nymˇ-ahˇ uˇ-iˇ-awˇ , Sawˇluˆ k'oeˇ taˆ aˬ la˰ ba˰ daˆ-awˇ , heu lo˰-ehˇ ehˇ nehˬ-euˬ meh . " Aˬ nyiˇ Sawˇluˆ-oˇ , nawˇ heu gaˇ laˇ lu˰ ngeh gaˇ pehˇ-ahˇ nawˬ-ahˇ bi mawˇ le-euˬ Sahˬpaˬ Yeˬsuˇ k'oeˇ g'aˬ ngaˬ-ahˇ nawˇ jawˇ gaˇ k'ehˇ g'eh le˰-euˬ meh . Nawˇ myaˆ nuiˆ paˇ mawˇ laˇ-awˇ , Muiˬ-eu shawˇ-eu Yaw sahˇ Miˬyehˇ za nya ni , aˬ yaw˰ ngaˬ-ahˇ k'ehˇ g'eh le˰-euˬ meh . "
44009018	K'oeˇ ngeh , ngaˬ shaˬ ngaˬ g'aw lo˰-ehˇ g'eh-eu jeˬ Sawˇluˆ-euˬ myaˆ nuiˆ-ahˇ neh tiˬ poˆ teh˰-ehˇ ga doˆ le-awˇ , myaˆ nuiˆ mawˇ laˇ-euˬ meh . Aˬ yaw˰ tuˇ-awˇ , iˇ cu˰ shawˇ-euˬ meh .
44009019	K'oeˇ naˇ , aˬ yaw˰ hawˬ dzaˬ-awˇ , g'aˬ k'o˰ laˇ-euˬ meh . Sawˇluˆ-aˬ , Daˬmaˬsehˇ meuˬ-ahˇ jawˇ-eu jah-eu tsawˇ haˬ deuˬ nehˬ-ehˇ ui cuiˆ yaw myaˬ nah jawˇ-euˬ meh .
44009020	Aˬ yaw˰ tiˬ poˆ teh˰-ehˇ Yuˇdaˆ tsawˇ haˬ-euˬ uˬ duˬ tahˬ nymˇ k'aˇ jaˆ gaˇ le-awˇ , Yeˬsuˇ-aˬ Miˬyehˇ-euˬ Zaˬ maˇ pyeu˰-eu gaˇ kawˆ dawˬ mehˬ mehˬ-euˬ meh .
44009021	Aˬ yaw˰ dawˬ mehˬ mehˬ gaˇ k'aˇ ya gaˬ-euˬ tsawˇ haˬ dawˬ tawˆ lu˰ zahˬ leˇ-awˇ ehˇ-eu , " Tsawˇ haˬ teu g'aˬ Yeˬluˇsaˬlehˬ meuˬ la˰ k'oeˇ Yeˬsuˇ lehˇ kuˇ-eu g'aˬ-ahˇ uˬ duˬ tahˬ-eu tsawˇ haˬ deuˬ-ahˇ seh˰-euˬ k'oeˇ g'aˬ maˬ ngeuˇ nga loˇ . Heu gaˇ k'aw˰ ni , k'oeˇ lo˰-ehˇ g'eh-eu tsawˇ haˬ deuˬ-ahˇ nyeh˰-awˇ , piˇ ma aˬ yui˰ deuˬ jawˇ gaˇ sheuˬ k'o˰ g'eh-eu lehˇ aˬ yaw˰ laˇ-euˬ maˬ ngeuˇ-a loˇ . "
44009022	Ehˇ k'aw˰ , Sawˇluˆ dawˬ mehˬ mehˬ-eu baoˬ ahˇ dzehˬ laˇ-awˇ , Yeˬsuˇ-aˬ , Ka li pyeu˰-eu gaˇ kawˆ aˬ yaw˰ saˇ kiˇ kamˬ-eu tsaˬ dui byah dui dui-eu miˇ neh , Daˬmaˬsehˇ meuˬ-ahˇ jawˇ-eu Yuˇdaˆ tsawˇ haˬ deuˬ tiˬ jeˬ-iˬ maˬ ehˇ nya-a .
44009023	G'awˬ mya nah byah laˇ-awˇ , Sawˇluˆ-ahˇ seh˰-eu g'aˇ duˬ Yuˇdaˆ tsawˇ haˬ deuˬ bawˬ k'oeˬ-euˬ meh .
44009024	Ehˇ k'aw˰ , aˬ yaw˰ ma˰ k'oeˇ lo˰-ehˇ bawˬ k'oeˬ-euˬ gaˇ kawˆ Sawˇluˆ ya siˬ-euˬ meh . Aˬ yaw˰-ahˇ seh˰-eu g'aˇ duˬ , uˬ ci˰ nah g'ahˇ maˬ ehˇ meuˬ-euˬ lahˇ k'ehˬ deuˬ-ahˇ aˬ yaw˰ ma˰ lo˰ lu˰-eu meh .
44009025	Ehˇ k'aw˰ , aˬ yaw˰-euˬ mehˬ nah caw teh-eu tsawˇ haˬ deuˬ , uˬ ci˰ paw aˬ yaw˰-ahˇ k'aˆ kaˇ-ahˇ bi uˇ-iˇ-awˇ , meuˬ lahˇ k'oeˇ taˆ neh la˰ nyiˇ paw aˬ za za-ehˇ pyehˬ ka nehˬ-euˬ meh .
44009026	Sawˇluˆ Yeˬluˇsaˬlehˬ meuˬ-ahˇ g'o˰-iˇ-awˇ , zaˬ lahˇ deuˬ nehˬ-ehˇ tiˬ kawˆ lo˰-ehˇ jawˇ-eu lehˇ g'eh-euˬ meh . Ehˇ k'aw˰ , aˬ yaw˰ zaˬ lahˇ pyeu˰ laˇ-euˬ gaˇ aˬ yaw˰ ma˰ maˬ jah-ehˇ , dawˬ tawˆ lu˰ aˬ yaw˰-ahˇ guˆ-eu meh .
44009027	K'oeˇ ngeh , Baˬnaˬbaˇ oe-awˇ , aˬ yaw˰-ahˇ g'aˬ k'ehˇ deuˬ jawˇ gaˇ sheuˬ g'eh-euˬ meh . Sawˇluˆ gaˇ pehˇ-ahˇ Sahˬpaˬ Yeˬsuˇ-ahˇ aˬ joˆ-ehˇ ya tahˬ puˬ-awˇ , Sahˬpaˬ Yeˬsuˇ aˬ yaw˰-ahˇ aˬ joˆ-ehˇ dawˬ ngehˬ cawˬ nehˬ-euˬ gaˇ kawˆ , Baˬnaˬbaˇ neh aˬ yaw˰ ma˰-ahˇ dzawˇ nehˬ-euˬ meh . Daˬmaˬsehˇ meuˬ la˰ k'oeˇ , Yeˬsuˇ-euˬ tsawˇ myahˇ uˬ moˆ Sawˇluˆ k'aˬ duˬ ni dawˬ mehˬ mehˬ-euˬ gaˇ kawˆ k'aw˰ , aˬ yaw˰ dzawˇ nehˬ-euˬ meh .
44009028	K'oeˇ ngeh jawˇ , Sawˇluˆ aˬ yaw˰ ma˰ nehˬ-ehˇ ya jawˇ-awˇ , Yeˬluˇsaˬlehˬ meuˬ doe ni aˬ yaw˰ ma˰ nehˬ-ehˇ cah cah-ehˇ Sahˬpaˬ Yeˬsuˇ-euˬ tsawˇ myahˇ uˬ moˆ k'aˬ duˬ ni dawˬ mehˬ mehˬ-euˬ meh .
44009029	Heˬlaˬsaˇ dawˬ ngehˬ-eu Yuˇdaˆ tsawˇ haˬ deuˬ nehˬ-ehˇ k'aw˰ , aˬ yaw˰ dawˬ ja ja-awˇ tsawˇ pyehˇ pyehˇ-euˬ meh . Ehˇ k'aw˰ , aˬ yaw˰ ma˰ aˬ yaw˰-ahˇ seh˰-eu lehˇ g'eh-eu meh .
44009030	Jah-eu tsawˇ haˬ deuˬ gaˇ kawˆ k'oeˇ-ahˇ ya siˬ ngeh , Sawˇluˆ-ahˇ Gehˇsaˬliˇ meuˬ-ahˇ sheuˬ g'eh-awˇ , Daˬsuˆ meuˬ-ahˇ bi g'o˰ leˇ-euˬ meh .
44009031	K'oeˇ ngeh , Yuˇdaˆ miˇ k'ahˬ , Gaˬliˬlehˇ miˇ k'ahˬ hawˇ-eu , Saˬmaˬliˆ miˇ k'ahˬ doe ni jaˆ-eu Ka li zaˬ aˇ muˇ deuˬ , nui saˇ o˰-eu la˰ k'oeˇ co˰ ngehˇ ni tiˬ k'ehˬ ya deh˰-euˬ meh . SahˬpaˬMiˬyehˇ-ahˇ yaw zeu baw-awˇ deh˰-eu lo˰-ehˇ , Muiˬ-eu shawˇ-eu Yaw sahˇ Miˬyehˇ caw ba-eu la˰ k'oeˇ myaˬ laˇ behˇ laˇ lu˰-eu meh .
44009032	Beˬtuˆluˆ-aˬ , doe doe-ehˇ cah cah-ehˇ jawˇ-euˬ meh . Tiˬ poˆ-aˬ , Luˇda meuˬ-ahˇ jawˇ-eu Miˬyehˇ-euˬ tsawˇ haˬ deuˬ jawˇ gaˇ dawˬ deh g'a-iˇ-euˬ meh .
44009033	K'oeˇ gaˇ , kuiˇ shiˇ la˰ shiˇ shiˇ-eu miˇ neh yeh˰ k'o˰ keuˆ ni yu˰ zaˇ la˰ nyiˇ maˬ doˆ le nya-ehˇ jawˇ-eu Ehˇneˬ lehˇ myahˇ-euˬ tsawˇ haˬ tiˬ g'aˬ-ahˇ aˬ yaw˰ mawˇ-euˬ meh .
44009034	Beˬtuˆluˆ a˰ yaw˰-ahˇ ehˇ nehˬ-eu , " Ehˇneˬ-oˇ , Yeˬsuˇ Ka li nawˬ-ahˇ bi muiˬ laˇ-euˬ meh . Tuˇ-awˇ nawˬ-euˬ yu˰ zaˇ laˆ luiˆ-awˬ . " K'oeˇ ngeh , Ehˇneˬ ja pyuˬ ni tuˇ laˇ-euˬ meh .
44009035	Luˇda meuˬ hawˇ-eu Shaˬloˬ miˇ k'ahˬ-ahˇ jawˇ-eu tsawˇ haˬ dawˬ tawˆ lu˰ tsawˇ haˬ k'oeˇ g'aˬ-ahˇ ya mawˇ ngeh , Sahˬpaˬ Yeˬsuˇ jawˇ paw pyawˇ laˇ jiˇ-euˬ meh .
44009036	Yuˇbeˬ meuˬ-ahˇ Daˬbiˇtaˆ lehˇ myahˇ-euˬ jah-eu tsawˇ haˬ tiˬ g'aˬ jawˇ-eu meh . ( Aˬ yaw˰-euˬ tsawˇ myahˇ k'oeˇ-aˬ , Heˬlaˬsaˇ dawˬ-ahˇ neh Dawˬka˰ lehˇ kuˇ-awˇ , dawˬ tsui˰-aˬ , " K'aˬ tsehˆ " lehˇ ehˇ maw˰-eu meh . ) Aˬ yaw˰-aˬ , aˬ myah lu˰ yaw muiˬ jeˬ mˇ-awˇ , shaˬ-eu zahˬ-eu tsawˇ haˬ deuˬ-ahˇ maˬ tsehˆ leˇ ni caw na nehˬ-eu meh .
44009037	Aˇ yamˬ k'oeˇ yamˬ-ahˇ aˬ yaw˰ naˇ-awˇ shiˇ-euˬ meh . Aˬ yaw˰-euˬ g'awˇ mawˇ-ahˇ iˇ cu˰ dzui˰ nehˬ-awˇ , nymˇ la˰ taˆ tiˆ-ahˇ jaˆ-eu kuˆ lawˆ tiˬ lawˆ la˰ k'oeˇ ba˰ taˬ-euˬ meh .
44009038	Yuˇbeˬ meuˬ-aˬ , Luˇda meuˬ-ahˇ yaw k'aˆ-ehˇ maˬ kaˬ-a . Yuˇbeˬ meuˬ-ahˇ jawˇ-eu jah-eu tsawˇ haˬ deuˬ , Luˇdaˆ meuˬ-ahˇ Beˬtuˆluˆ jawˇ lu˰-eu gaˇ kawˆ ya gaˬ ngeh , tsawˇ haˬ nyiˬ g'aˬ pyehˬ g'eh-awˇ , " Nga ma˰ jawˇ Gaˇ yaw kawˇ-ehˇ tiˬ poˆ oe nehˬ la˰ sheˇ " lehˇ bi ehˇ gaˬ leˇ-euˬ meh .
44009039	Beˬtuˆluˆ lehˬ hmˬ-awˇ , aˬ yaw˰ nya˰ nehˬ-ehˇ iˇ-euˬ meh . Aˬ yaw˰ iˇ keuˆ ngeh , aˬ yaw˰-ahˇ nymˇ la˰ taˆ tiˆ-ahˇ sheuˬ daˆ le˰-euˬ meh . Miˬ coeˬ miˬ ma dawˬ tawˆ lu˰ aˬ yaw˰-euˬ tiˬ jawˬ uiˬ le-awˇ , Dawˬka˰ yaw deh˰ deh˰ ngeh gu˰ nehˬ ya˰-euˬ mehˬ tsoeˬ deuˬ aˬ yaw˰-ahˇ sheu haw sheu haw-ehˇ ngoeˇ-eu meh .
44009040	Beˬtuˆluˆ-aˬ , aˬ yaw˰ ma˰ dawˬ tawˆ lu˰-ahˇ la˰ nyiˇ bi doˆ-iˇ jiˇ-awˇ , pawˬ tsui˰ pawˬ dmˬ dmˬ-awˇ guiˬ lahˬ shaˇ-euˬ meh . K'oeˇ naˇ , shiˇ taˬ-euˬ g'awˇ mawˇ jaˆ gaˇ ciˬ pyawˇ-awˇ , " Daˬbiˇtaˆ-oˇ , tuˇ-awˬ " lehˇ ehˇ nehˬ-euˬ meh . Aˬ yaw˰ myaˆ nuiˆ byeh haw laˇ-awˇ , Beˬtuˆluˆ-ahˇ mawˇ ngeh , tuˇ-awˇ nuiˇ-euˬ meh .
44009041	K'oeˇ naˇ , Beˬtuˆluˆ aˬ la˰ cawˬ nehˬ-awˇ , aˬ yaw˰-ahˇ g'eu tuˇ nehˬ-euˬ meh . K'oeˇ ngeh , jah-eu tsawˇ haˬ deuˬ hawˇ-eu miˬ coeˬ miˬ ma k'oeˇ deuˬ-ahˇ Beˬtuˆluˆ kuˇ-awˇ , zaˬ miˬ zaˬ k'oeˇ g'aˬ-ahˇ , yaw deh˰-ehˇ aˬ yaw˰ ma˰-ahˇ a k'o˰ nehˬ-euˬ meh .
44009042	Gaˇ kawˆ k'oeˇ Yuˇbeˬ meuˬ meuˬ lah-ehˇ gaˬ doe-iˇ-awˇ , tsawˇ haˬ g'awˬ mya ni Sahˬpaˬ Yeˬsuˇ-ahˇ jah laˇ-euˬ mehl .
44009043	Beˬtuˆluˆ-aˬ , Yuˇbeˬ meuˬ la˰ k'oeˇ Siˇmoˬ lehˇ myahˇ-euˬ shaˬ k'oˆ jahˇ-eu g'aˬ nehˬ-ehˇ g'awˬ mya nah jawˇ-euˬ meh .
44010001	Gehˇsaˬliˇ miˇ k'ahˬ-ahˇ Gawˬ neˬ liˇ lehˇ myahˇ-euˬ tsawˇ haˬ tiˬ g'aˬ jawˇ-eu meh . Aˬ yaw˰-aˬ , " Iˬtaˬliˬ guiˇ ma˰ " lehˇ kuˇ-eu Loˆmaˆ guiˇ ma˰ tiˬ ma˰ k'oeˇ taˆ uˆ lahˇ lu˰-eu yaw huiˬyaw mahˇ tiˬ g'aˬ meh .
44010002	Aˬ yaw˰-aˬ , guiˬ lahˬ sa˰ laˇ paw g'aˬ k'aˆ-awˇ , aˬ yaw˰ hawˇ-eu miˬ sawˇ zaˬ dawˬ tawˆ lu˰ , Miˬyehˇ-ahˇ uˬ duˬ tahˬ-eu meh . Shaˬ-eu zahˬ-eu Yuˇdaˆ tsawˇ haˬ deuˬ-ahˇ aˬ yaw˰ caw ba-awˇ , Miˬyehˇ-ahˇ maˬ tsehˆ leˇ ni guiˬ lahˬ shaˇ-eu meh .
44010003	Tiˬ nah-aˬ , uˬ ci˰ uˬ taw paw naˬ liˬ smˇ la˰ k'oeˇ yamˬ-ahˇ , yaw sahˇ la˰ k'oeˇ aˬ yaw˰ bya cehˆ ni heu lo˰-ehˇ ya mawˇ duˬ-euˬ meh . Miˬyehˇ-euˬ mˬ taˆ g'aˬ k'ehˇ tiˬ g'aˬ aˬ yaw˰ jawˇ gaˇ oe-awˇ , " Gawˬneˬliˇ-oˇ " lehˇ kuˇ le-euˬ meh .
44010004	Aˬ yaw˰ guˆ dui dui-iˇ-awˇ , mˬ taˆ g'aˬ k'ehˇ k'oeˇ g'aˬ-ahˇ haw tsoˆ-awˇ , " Sahˬpaˬ-oˇ , aˬ jeˬ ehˇ te " lehˇ ehˇ k'o˰ nehˬ-euˬ meh . Mˬ taˆ g'aˬ k'ehˇ k'oeˇ g'aˬ ehˇ-eu , " Nawˬ neh guiˬ lahˬ shaˇ-euˬ jeˬ-ahˇ maˬ ehˇ , nawˇ aˬ cawˬ-ahˇ caw ba nehˬ-euˬ jeˬ-ahˇ maˬ ehˇ , Miˬyehˇ nui k'ahˇ shiˇ-eu miˇ neh , nawˬ-euˬ shaˇ dawˬ-ahˇ naˇ haˬ nehˬ la˰-euˬ meh .
44010005	Nymˬ-mˇ , Yuˇbeˬ meuˬ-ahˇ tsawˇ haˬ pyehˬ g'eh-awˇ , Beˬtuˆluˆ lehˇ kuˇ-eu Siˇmoˬ-ahˇ bi kuˇ laˬ-iˇ-awˬ .
44010006	Iˬ ma laˆ shaˆ lawˇ dzeˇ jawˇ-eu Siˇmoˬ lehˇ myahˇ-euˬ shaˬ k'oˆ jahˇ-eu tsawˇ haˬ tiˬ g'aˬ-euˬ nymˇ-ahˇ aˬ yaw˰ ya˰ lu˰ meh . "
44010007	K'oeˇ naˇ , mˬ taˆ g'aˬ k'ehˇ k'oeˇ g'aˬ g'o˰ doˆ-iˇ-euˬ meh . Gawˬneˬliˇ-aˬ , aˬ yaw˰-euˬ zaˬ k'aˆ nyiˬ g'aˬ hawˇ-eu yehˇ tiˬ g'aˬ-ahˇ kuˇ-euˬ meh . Yehˇ k'oeˇ g'aˬ-aˬ , guiˬ lahˬ sa˰ laˇ paw g'aˬ k'aˆ-awˇ , aˬ yaw˰-euˬ kuiˇ la˰ geu˰ lu˰-eu yehˇ tiˬ g'aˬ meh .
44010008	K'aˇ pyeu˰ laˇ-euˬ gaˇ kawˆ k'oeˇ aˬ ha smˇ g'aˬ-ahˇ dzawˇ nehˬ-awˇ , Yuˇbeˬ meuˬ-ahˇ k'ehˇ g'eh-euˬ meh .
44010009	Yawˬ nah yawˬ aˬ ha smˇ g'aˬ Yuˇbeˬ meuˬ dawˬ peh iˇ keuˆ ngeh , Beˬtuˆluˆ-aˬ , nah loˆ ceh laˇ-euˬ miˇ neh guiˬ lahˬ shaˇ leˇ-eu lehˇ , nymˇ mˬ-ahˇ daˆ leˇ-euˬ meh .
44010010	Aˬ yaw˰ hawˬ meh˰ laˇ-awˇ , tiˬ jeˬ paˬ dzaˬ maw˰-eu meh . Aˬ yaw˰ g'aˇ duˬ dzaˇ laˆ saˆ lu˰ ngeh , yaw sahˇ la˰ k'oeˇ heu lo˰-ehˇ aˬ yaw˰ ya mawˇ-euˬ meh .
44010011	Mˬ pah le-awˇ , aˇ bui bui ma lo˰-ehˇ g'eh-eu tiˬ hmˬ la˰ coeˇ oeˬ coeˬ-ahˇ aˇ caˆ pa˰-awˇ , miˇ tsaˬ k'oeˇ taˆ aˬ za za-ehˇ pyehˬ ka le˰ lu˰ gaˇ mawˇ-euˬ meh .
44010012	Aˇ bui k'oeˇ-euˬ la˰ k'oeˇ , oeˬ kuiˇ tso˰-eu jeˬ zaˬ , joe joe-ehˇ cah-eu jeˬ zaˬ hawˇ-eu , aˇ jiˇ deuˬ tiˬ ku˰ uˇ-eu meh .
44010013	Teˇ saˇ tiˬ saˇ ehˇ-eu , " Beˬtuˆluˆ-oˇ , tuˇ-awˇ seh˰ dzaˬ-awˬ . "
44010014	Ehˇ k'aw˰ , Beˬtuˆluˆ ehˇ k'o˰ nehˬ-eu , " Sahˬpaˬ-oˇ , aˬ jeˬ keuˆ le k'aw˰ ngaˇ maˬ dzaˬ . Zahˇ sahˇ k'o˰-ahˇ ta˰ leˇ-awˇ maˬ shawˇ-a lehˇ ehˇ taˬ-euˬ yaw jaw˰ jeˬ-ahˇ tiˬ jawˇ-iˬ ngaˇ maˬ dzaˬ haw-aˬ . "
44010015	Teˇ saˇ k'oeˇ saˇ aˬ yaw˰-ahˇ paˇ ehˇ-eu , " Miˬyehˇ neh yaw shawˇ meh lehˇ k'aˇ ehˇ-euˬ jeˬ-ahˇ , maˬ shawˇ-a lehˇ nawˇ maˬ noeˬ k'mˬ-a . "
44010016	K'oeˇ lo˰-ehˇ smˬ poˆ keuˆ ni pyeu˰ laˇ-awˇ , aˇ bui bui ma-ahˇ duˇ-eu k'oeˇ hmˬ mˬ-ahˇ g'eu daˆ k'o˰ le˰-euˬ meh .
44010017	Yaw sahˇ la˰ k'oeˇ ya mawˇ-euˬ gaˇ kawˆ k'oeˇ-euˬ dawˬ tsui˰-ahˇ Beˬtuˆluˆ zahˬ leˇ-awˇ jawˇ ngeh , Gawˬneˬliˇ neh k'ehˇ g'eh le˰-euˬ tsawˇ haˬ k'oeˇ smˇ g'aˬ Siˇmoˬ-euˬ nymˇ-ahˇ naˇ haˬ ka le˰-awˇ , nymˇ g'oˆ k'ehˬ-ahˇ oe keuˆ-awˇ yaw˰ lu˰-eu meh .
44010018	" Beˬtuˆluˆ lehˇ kuˇ-eu Siˇmoˬ k'oeˇ g'aˬ heu gaˇ maˬ ya˰-a loˇ " lehˇ , aˬ yaw˰ ma˰ naˇ haˬ-eu meh .
44010019	Yaw sahˇ la˰ k'oeˇ ya mawˇ-euˬ gaˇ kawˆ k'oeˇ-euˬ dawˬ tsui˰-ahˇ Beˬtuˆluˆ shaˇ sawˇ haw lu˰ ngeh , Yaw sahˇ Miˬyehˇ aˬ yaw˰-ahˇ ehˇ-eu , " Naˇhaˬ sheˇ . Tsawˇ haˬ smˇ g'aˬ nawˬ-ahˇ poˆ le-euˬ meh .
44010020	Lehˬ hmˬ-awˇ za˰ ka-iˇ-awˇ , maˬ nyi naˬ ni aˬ yaw˰ ma˰ nehˬ-ehˇ le-awˬ . Aˬ jeˬ miˇ neh ehˇ naˇ , aˬ yaw˰ ma˰-ahˇ ngaˬ neh bi oe-euˬ ma . "
44010021	K'oeˇ ngeh , Beˬtuˆluˆ za˰ ka-iˇ-awˇ , aˬ ha smˇ g'aˬ-ahˇ ehˇ nehˬ-eu , " Naw ma˰ poˆ lu˰-eu g'aˬ ngaˇ ma . Aˬ jeˬ loˬ-eu oe teˬ . "
44010022	Aˬ ha smˇ g'aˬ ehˇ-eu , " Guiˇ ma˰-ahˇ uˆ lahˇ-eu yaw huiˬ yaw mahˇ pyeu˰-eu Gawˬneˬliˇ neh nga ma˰-ahˇ k'ehˇ le˰-euˬ meh . Aˬ yaw˰-aˬ , Miˬyehˇ-ahˇ uˬ duˬ tahˬ-eu tsawˇ haˬ yaw muiˬ tiˬ g'aˬ pyeu˰-awˇ , Yuˇdaˆ tsawˇ haˬ dawˬ tawˆ lu˰ aˬ yaw˰-ahˇ yaw zeu baw-eu meh . Nawˬ-ahˇ aˬ yaw˰-euˬ nymˇ-ahˇ kuˇ ahˇ-awˇ , nawˬ neh ngehˬ-euˬ tmˇ-euˬ dawˬ-ahˇ naˇ haˬ-eu g'aˇ duˬ , Miˬyehˇ-euˬ mˬ taˆ g'aˬ k'ehˇ tiˬ g'aˬ aˬ yaw˰-ahˇ ehˇ le-euˬ meh . "
44010023	Aˬ ha smˇ g'aˬ-ahˇ Beˬtuˆluˆ kuˇ ahˇ-awˇ , uˬ ci˰ bi ya˰-euˬ meh . Yawˬ nah yawˬ aˬ yaw˰ lehˬ hmˬ-awˇ , aˬ ha smˇ g'aˬ nehˬ-ehˇ le-euˬ meh . Yuˇbeˬ meuˬ-ahˇ jawˇ-eu jah-eu tsawˇ haˬ tiˬ paˆ na deuˬ k'aw˰ , aˬ yaw˰-euˬ mehˬ nah caw teh g'eh-euˬ meh .
44010024	Yawˬ nah yawˬ Geˇsaˬliˇ meuˬ-ahˇ le keuˆ-euˬ meh . Gawˬneˬliˇ-aˬ , aˬ yaw˰-euˬ aˬ yui˰ aˬ nyiˇ hawˇ-eu cawˬ deuˬ kuˇ uiˬ taˬ-awˇ , Beˬtuˆluˆ laˇ keuˆ gaˇ dawˬ lu˰-eu meh .
44010025	Beˬtuˆluˆ iˇ kahˇ la˰ k'oeˇ uˇ leˇ-eu lehˇ g'eh ngeh , aˬ yaw˰-euˬ aˬ kuiˇ dawˬ peh Gawˬneˬliˇ pawˬ tsui˰ pawˬ dmˬ dmˬ-euˬ meh .
44010026	Ehˇ k'aw˰ , Beˬtuˆluˆ neh aˬ yaw˰-ahˇ g'eu tuˇ-awˇ , " Tuˇ-awˬ . Ngaˇ k'aw˰ tsawˇ haˬ zaˬ teh˰ ma " lehˇ ehˇnehˬ-euˬ meh .
44010027	Beˬtuˆluˆ Gawˬneˬliˇ-ahˇ dawˬ ngehˬ cawˬ ngehˬ cawˬ-ehˇ iˇ kahˇ-ahˇ uˇ leˇ ngeh , tsawˇ haˬ g'awˬ mya ni uiˬ leˇ taˬ-euˬ gaˇ ya mawˇ-euˬ meh .
44010028	Tsawˇ haˬ k'oeˇ deuˬ-ahˇ Beˬtuˆluˆ ehˇ nehˬ-eu , " Yuˇdaˆ tsawˇ haˬ tiˬ g'aˬ , aˬ cawˬ tsawˇ jeuˬ-ahˇ cawˬ cawˬ-eu maˬ ehˇ , dawˬ deh g'a ta˰-eu maˬ ehˇ , maˬ mˇ k'mˬ-eu gaˇ kawˆ naw ma˰ yaw muiˬ paˬ-ehˇ siˬ duˬ-eu meh . Ehˇ k'aw˰ , tsawˇ haˬ tiˬ g'aˬ-ahˇ-iˬ maˬ muiˬ maˬ shawˇ-eu tsawˇ haˬ lehˇ maˬ ya sawˇ-eu g'aˇ duˬ , Miˬyehˇ ngaˬ-ahˇ mehˬ nehˬ la˰ g'aˬ-euˬ meh .
44010029	K'oeˇ miˇ neh , ngaˬ-ahˇ bi kuˇ laˬ le ngeh , ngaˇ dawˬ maˬ tmˇ ni laˇ-euˬ ma . Nymˬ-mˇ poˆ jawˇ-aˬ , aˬ jeˬ miˇ neh ngaˬ-ahˇ bi kuˇ laˬ le teˬ lehˇ naˇ haˬ maw˰ miˇ-a . "
44010030	Gawˬneˬliˇ ehˇ-eu , " Dzeuˇ ya˰-euˬ smˬ nah-ahˇ , nymˬ-mˇ lo˰-ehˇ uˬ ci˰ uˬ taw naˬ liˬ smˇ la˰ k'oeˇ kaˬ-ahˇ , ngaˬ-euˬ nymˇ la˰ k'oeˇ ngaˇ guiˬ lahˬ shaˇ lu˰-eu ma . Ja pyuˬ ni , yaw sheh˰ bya-eu mehˬ tsoeˬ dm lu˰-eu tsawˇ haˬ tiˬ g'aˬ ngaˬ-euˬ mehˬ shi yaw˰ le-euˬ meh .
44010031	Aˬ yaw˰ ehˇ-eu , ' Gawˬneˬliˇ-oˇ , nawˬ-euˬ shaˇ dawˬ-ahˇ Miˬyehˇ gaˬ-awˇ , nawˬ neh shaˬ zaˬ zahˬ zaˬ-ahˇ caw ba-euˬ aˬ yaw˰ siˬ lu˰ mawˇ lu˰ meh .
44010032	Yuˇbeˬ meuˬ-ahˇ tsawˇ haˬ k'ehˇ g'eh-awˇ , Beˬtuˆluˆ lehˇ kuˇ-eu Siˇmoˬ k'oeˇ g'aˬ-ahˇ bi kuˇ laˬ-iˇ-awˬ . Iˬ ma laˆ shaˆ lawˇ dzeˇ jawˇ-eu , shaˬ k'oˆ jahˇ-eu Siˇmoˬ lehˇ myahˇ-euˬ g'aˬ-euˬ nymˇ-ahˇ aˬ yaw˰ ya˰ lu˰ meh ' lehˇ ehˇ-eu meh .
44010033	K'oeˇ miˇ neh , tiˬ poˆ teh˰-ehˇ nawˬ-ahˇ bi kuˇ laˬ le-euˬ ma . Nawˇ nui ma keuˆ-awˇ laˇ nehˬ la˰-euˬ guiˬ lahˬ huiˬ miˇ-a . Nymˬ-mˇ nga ma˰ dawˬ tawˆ lu˰ , heu gaˇ Miˬyehˇ mehˬ shi uiˬ laˇ taˬ-awˇ , Sahˬpaˬ Miˬyehˇ neh nawˬ-ahˇ mehˬ nehˬ tsoˆ nehˬ-awˇ bi ngehˬ-euˬ dawˬ deuˬ-ahˇ naˇ haˬ-eu lehˇ dawˬ lu˰-eu ma . "
44010034	K'oeˇ ngeh , Beˬtuˆluˆ dawˬ ngehˬ-eu aˇ dahˬ beh-awˇ heu lo˰-ehˇ ehˇ-eu meh . " Miˬyehˇ myaˆ pyawˬ huiˬ nyiˇ maˬ tseˇ-eu gaˇ kawˆ nymˬ-mˇ ngaˇ siˬ duˬ-eu ma .
44010035	Aˬ geu jeˬ tsawˇ jeuˬ pyeu˰-eu maˬ kaˬ , aˬ yaw˰-ahˇ guˆ-awˇ yaw tsaˬ yaw dawˇ jeˬ mˇ-eu tsawˇ haˬ-ahˇ aˬ yaw˰ nui ma tsaˬ-eu meh .
44010036	Dawˬ tawˆ k'oeˇ taˆ sahˬ paˬ pyeu˰-eu Yeˬsuˇ Ka li baˬ da neh nui saˇ o˰-eu jeˬ za-eu gaˇ kawˆ Laˬ k'aˬ cehˇ-eu Guiˬ lahˬ dawˬ heu-ahˇ , Iˇsaˬleˬlaˆ tsawˇ haˬ deuˬ jawˇ gaˇ bi mehˬ-iˇ-euˬ naw ma˰ siˬ nya meh .
44010037	Yoˇhaˬ iˇ cu˰ shawˇ-eu gaˇ kawˆ dawˬ mehˬ mehˬ-euˬ k'oeˇ dzeuˇ naˇ , Gaˬliˬlehˇ miˇ k'ahˬ-ahˇ neh dahˬ beh-awˇ , Iˇsaˬleˬlaˆ miˇ k'ahˬ doe ni Laˬ k'aˬ cehˇ-eu Guiˬ lahˬ dawˬ gaˬ byah-iˇ-euˬ naw ma˰ siˬ lu˰ meh .
44010038	Naˬzaˬlehˇ tsawˇ haˬ Yeˬsuˇ gaˇ kawˆ maˬ ehˇ , aˬ yaw˰-euˬ k'oeˇ taˆ Miˬyehˇ neh Muiˬ-eu shawˇ-eu Yaw sahˇ Miˬyehˇ hawˇ-eu baoˬ aˬ joˆ-ehˇ shehˆ daˆ nehˬ-euˬ gaˇ kawˆ maˬ ehˇ , naw ma˰ siˬ lu˰ meh . Miˬyehˇ aˬ yaw˰ nehˬ-ehˇ jawˇ-eu miˇ neh , aˬ yaw˰ yawˬ gaˇ na lu˰ iˇ doe-awˇ , yaw muiˬ jeˬ mˇ mˇ-ehˇ , Neh˰-euˬ baoˬ uˬ moˆ shaˬ lu˰-eu tsawˇ haˬ deuˬ-ahˇ naˇ gawˇ laˆ taˬ nehˬ-euˬ meh .
44010039	Iˇsaˬleˬlaˆ miˇ k'ahˬ hawˇ-eu Yeˬluˇsaˬlehˬ meuˬ la˰ k'oeˇ , aˬ yaw˰ neh k'aˇ mˇ-euˬ yawˬ jeˬ na lu˰-ahˇ mawˇ duˬ-euˬ tsawˇ kaˬ-aˬ , nga ma˰ ma . K'oeˇ naˇ , aˬ cawˬ neh aˬ yaw˰-ahˇ zeuˇ liˬ la˰ ya˰ k'oeˇ taˆ ta˰ seh˰-euˬ meh .
44010040	Ehˇ k'aw˰ , smˬ nah byah laˇ ngeh , Miˬyehˇ neh paˇ bi g'o˰ deh˰ laˇ-awˇ , aˬ yaw˰-euˬ g'awˇ mawˇ bi mawˇ le-euˬ meh .
44010041	Ehˇ k'aw˰ , tsawˇ haˬ dawˬ tawˆ lu˰-ahˇ bi mawˇ le-euˬ maˬ ngeuˇ-a . Gaˇ kawˆ heu saˇ kiˇ bi kamˬ-eu g'aˇ duˬ yaw duˬ duˬ-ehˇ bi mawˇ duˬ-eu lehˇ , yaw beh neh Miˬyehˇ neh tseˇ doˆ taˬ-euˬ tsawˇ haˬ deuˬ pyeu˰-eu nga ma˰ heu myaˆ g'aˬ-ahˇ bi mawˇ la˰-euˬ teh˰ meh . Aˬ yaw˰ g'o˰ deh˰ laˇ g'aˬ miˇ tsa , nga ma˰ aˬ yaw˰ nehˬ-ehˇ dzaˬ ta˰ dawˇ ta˰-euˬ ma .
44010042	Miˇ k'ahˬ zaˬ deuˬ-ahˇ dawˬ mehˬ mehˬ-awˇ , deh˰ lu˰-eu deuˬ-ahˇ maˬ ehˇ , shiˇ-euˬ deuˬ-ahˇ maˬ ehˇ , yaˇ k'aˬ bi daˇ-eu g'aˇ duˬ Miˬyehˇ neh tseˇ doˆ-euˬ g'aˬ-aˬ , aˬ yaw˰ meh lehˇ saˇ kiˇ kamˬ-eu g'aˇ duˬ , nga ma˰-ahˇ aˬ yaw˰ dawˬ bi˰ la˰-euˬ meh .
44010043	Aˬ yaw˰-ahˇ k'aˇ jah-eu tsawˇ haˬ dawˬ tawˆ lu˰ , aˬ yaw˰ tsawˇ myahˇ-euˬ baoˬ baˬ da neh iˬ baˇ pyehˬ-eu jeˬ-ahˇ za-eu gaˇ kawˆ , Miˬyehˇ g'aˇ duˬ ngehˬ dah-eu tsawˇ haˬ dawˬ tawˆ lu˰ saˇ kiˇ kamˬ taˬ-euˬ jaˆ-eu meh . "
44010044	Beˬtuˆluˆ dawˬ ngehˬ lu˰ ngeh , aˬ yaw˰-euˬ dawˬ-ahˇ k'aˇ naˇ haˬ lu˰-eu tsawˇ haˬ dawˬ tawˆ lu˰ k'oeˇ taˆ , Muiˬ-eu shawˇ-eu Yaw sahˇ Miˬyehˇ za˰ le-euˬ meh .
44010045	Yuˇdaˆ tsawˇ haˬ maˬ ngeuˇ-eu deuˬ-ahˇ k'aw˰ , Miˬyehˇ neh Muiˬ-eu shawˇ-eu Yaw sahˇ Miˬyehˇ shehˆ daˆ nehˬ-euˬ gaˇ , Beˬtuˆluˆ nehˬ-ehˇ Yuˇbeˬ meuˬ-ahˇ neh laˇ-euˬ jah-eu Yuˇdaˆ tsawˇ haˬ deuˬ zahˬ leˇ-euˬ meh .
44010046	Aˬ jeˬ miˇ neh ehˇ naˇ , tsawˇ haˬ k'oeˇ deuˬ dawˬ g'awˬ mya jeˬ ngehˬ-awˇ , Miˬyehˇ-ahˇ ciˬ huiˬ ciˬ mahˇ gaˇ aˬ yaw˰ ma˰ ya gaˬ-euˬ meh . Beˬtuˆluˆ ehˇ-eu ,
44010047	" Tsawˇ haˬ heu deuˬ k'aw˰ , aˬ dui ma˰ lo˰-ehˇ Muiˬ-eu shawˇ-eu Yaw sahˇ Miˬyehˇ za-euˬ meh . Aˬ yaw˰ ma˰ iˇ cu˰ la˰ k'oeˇ iˇ cu˰ shawˇ gaˇ aˬ suˇ g'aˬ paˇ laˆ tsoeˬ nya ta . "
44010048	K'oeˇ miˇ neh , Yeˬsuˇ Ka li-euˬ tsawˇ myahˇ uˬ moˆ iˇ cu˰ shawˇ-eu g'aˇ duˬ , tsawˇ haˬ k'oeˇ deuˬ-ahˇ aˬ yaw˰ dawˬ bi˰-euˬ meh . K'oeˇ naˇ , aˬ yaw˰ ma˰ nehˬ-ehˇ tiˬ k'ehˬ jawˇ nehˬ la˰-eu g'aˇ duˬ , Beˬtuˆluˆ-ahˇ aˬ yaw˰ ma˰ shaˇ-euˬ meh .
44011001	Yuˇdaˆ tsawˇ haˬ maˬ ngeuˇ-eu deuˬ k'aw˰ , Miˬyehˇ-euˬ dawˬ kawˬ-ahˇ ha geu˰-euˬ gaˇ kawˆ , g'aˬ k'ehˇ deuˬ hawˇ-eu Yuˇdaˆ miˇ k'ahˬ-ahˇ jawˇ-eu jah-eu tsawˇ haˬ deuˬ ya gaˬ-euˬ meh .
44011002	Beˬtuˆluˆ Yeˬluˇsaˬlehˬ meuˬ-ahˇ le ngeh , Yuˇdaˆ tsawˇ haˬ maˬ ngeuˇ-eu deuˬ-ahˇ k'aw˰ baˆ k'oˆ mehˬ dzaˬ bi yehˬ maw˰-eu nui ma ahˇ-eu deuˬ aˬ yaw˰-ahˇ heu lo˰-ehˇ iˬ baˇ taˬ-eu meh .
44011003	" Aˬ jeˬ miˇ neh nawˇ baˆ k'oˆ mehˬ dzaˬ maˬ yehˬ-euˬ aˬ cawˬ tsawˇ jeuˬ-euˬ nymˇ-ahˇ daˆ leˇ-eu uˬ ta˰ , aˬ yaw˰ ma˰ nehˬ-ehˇ dzaˬ ta˰ dawˇ ta˰ te . "
44011004	K'oeˇ miˇ neh , Beˬtuˆluˆ neh aˬ yaw˰ ma˰-ahˇ k'aˇ pyeu˰ laˇ-euˬ jeˬ dawˬ tawˆ lu˰ , aˇ dahˬ beh gaˇ neh heu lo˰-ehˇ dzawˇ mehˬ nehˬ-euˬ meh .
44011005	" Yuˇbeˬ meuˬ-ahˇ ngaˇ guiˬ lahˬ shaˇ lu˰ ngeh , yaw sahˇ la˰ k'oeˇ heu lo˰-ehˇ ya mawˇ-euˬ ma . Aˇ bui bui ma lo˰-ehˇ g'eh-eu tiˬ hmˬ la˰ coeˇ oeˬ coeˇ-ahˇ aˇ caˆ pa˰-awˇ , mˬ-ahˇ neh aˬ za za-ehˇ pyehˬ ka le˰-awˇ , ngaˬ-euˬ dawˬ peh naˬ le-euˬ meh .
44011006	La˰ k'oeˇ paw yaw muiˬ paˬ-ehˇ haw duˬ ngeh , cu-eu jeˬ zaˬ maˬ ehˇ , bawˇ tsahˬ jeˬ zaˬ maˬ ehˇ , joe joe-ehˇ cah-eu jeˬ zaˬ maˬ ehˇ , aˇ jiˇ deuˬ maˬ ehˇ , ya mawˇ-euˬ ma .
44011007	K'oeˇ ngeh , ' Beˬtuˆluˆ-oˇ , tuˇ-awˇ seh˰ dzaˬ-awˬ ' lehˇ , teˇ saˇ tiˬ saˇ ngaˬ-ahˇ ehˇ-eu meh .
44011008	Ehˇ k'aw˰ , ' Sahˬpaˬ-oˇ , aˬ jeˬ keuˆ le k'aw˰ ngaˇ maˬ dzaˬ . Zahˇ sahˇ k'o˰-ahˇ ta˰ leˇ-awˇ maˬ muiˬ maˬ shawˇ-eu jeˬ lehˇ k'aˇ ehˇ taˬ-euˬ dzaˇ yaw jaw˰ jeˬ , ngaˬ-euˬ k'aˬ meh la˰ k'oeˇ tiˬ jawˇ-iˬ maˬ dawˆ ahˇ haw-aˬ ' lehˇ , ngaˇ ehˇ k'o˰ nehˬ-euˬ ma .
44011009	' Miˬyehˇ neh yaw shawˇ meh lehˇ ehˇ taˬ-euˬ jeˬ-ahˇ , maˬ shawˇ-a lehˇ maˬ noeˬ k'mˬ-a ' lehˇ , teˇ saˇ k'oeˇ saˇ mˬ k'oeˇ taˆ neh paˇ ehˇ-eu meh .
44011010	K'oeˇ lo˰-ehˇ smˬ poˆ keuˆ ni pyeu˰ laˇ g'aˬ-awˇ , aˇ saˬ saˬ laˇ ngeh , dawˬ tawˆ lu˰ mˬ k'oeˇ taˆ g'eu daˆ k'o˰ le˰-euˬ meh .
44011011	K'oeˇ ngeh k'a tseuˆ ni , Gehˇsaˬliˇ meuˬ-ahˇ neh ngaˇ jawˇ gaˇ k'ehˇ g'eh le˰-euˬ tsawˇ haˬ smˇ g'aˬ , ngaˇ ya˰ lu˰-eu nymˇ-ahˇ oe keuˆ-euˬ meh .
44011012	Maˬ nyi naˬ ni aˬ yaw˰ ma˰ nehˬ-ehˇ le-awˬ lehˇ , Yaw sahˇ Miˬyehˇ ngaˬ-ahˇ ehˇ-eu meh . Yuˇbeˬ meuˬ-ahˇ jawˇ-eu jah-eu tsawˇ haˬ aˬ yui˰ aˬ nyiˇ heu ko˰ g'aˬ k'aw˰ , ngaˬ-euˬ mehˬ nah caw teh laˇ-awˇ , nga ma˰ dawˬ tawˆ lu˰ Gawˬneˬliˇ-euˬ nymˇ-ahˇ uˇ leˇ-euˬ ma .
44011013	Aˬ yaw˰-euˬ nymˇ la˰ k'oeˇ yaw˰ le-euˬ mˬ taˆ g'aˬ k'ehˇ-ahˇ aˬ yaw˰ aˬ joˆ-ehˇ mawˇ-euˬ gaˇ kawˆ hawˇ-eu , mˬ taˆ g'aˬ k'ehˇ k'oeˇ g'aˬ heu lo˰-ehˇ ehˇ-eu gaˇ kawˆ , aˬ yaw˰ nga ma˰-ahˇ dzawˇ nehˬ la˰-euˬ meh . ' Yuˇbeˬ meuˬ-ahˇ tsawˇ haˬ pyehˬ g'eh-awˇ , Beˬtuˆluˆ lehˇ kuˇ-eu Siˇmoˬ-ahˇ biˬ kuˇ laˬ-iˇ-awˬ .
44011014	Nawˇ hawˇ-eu nawˬ-euˬ miˬ sawˇ zaˬ dawˬ tawˆ lu˰ ka k'o˰-eu jeˬ za nya ni , aˬ yaw˰ dawˬ mehˬ mehˬ nehˬ la˰ teh˰-a ' lehˇ ehˇ-eu meh lehˇ , ngaˬ-ahˇ dzawˇ nehˬ la˰-euˬ meh .
44011015	K'oeˇ naˇ , ngaˇ dawˬ ngehˬ dahˬ beh-eu nehˬ-ehˇ , yaw beh aˬ dui ma˰ k'oeˇ taˆ pyeu˰ beh beh laˇ ngeh poˆ lo˰-ehˇ , aˬ yaw˰ ma˰ k'oeˇ taˆ Muiˬ-eu shawˇ-eu Yaw sahˇ Miˬyehˇ za˰ le-euˬ meh .
44011016	K'oeˇ ngeh , ' Yoˇhaˬ-aˬ , iˇ cu˰ la˰ k'oeˇ iˇ cu˰ shawˇ nehˬ-euˬ meh . Ehˇ k'aw˰ , naw ma˰-aˬ , Muiˬ-eu shawˇ-eu Yaw sahˇ Miˬyehˇ la˰ k'oeˇ iˇ cu˰ ya shawˇ teh˰-a ' lehˇ , Sahˬpaˬ Yeˬsuˇ neh ehˇ-euˬ dawˬ k'oeˇ dawˬ ngaˬ-ahˇ noeˬ doˆ laˇ-euˬ miˇ-a .
44011017	Aˬ dui ma˰ Sahˬpaˬ Yeˬsuˇ Ka li-ahˇ jah ngeh , Miˬyehˇ neh aˬ dui-ahˇ bi˰ la˰-euˬ la˰ sawˬ k'oeˇ , Yuˇdaˆ tsawˇ haˬ maˬ ngeuˇ-eu k'oeˇ deuˬ-ahˇ k'aw˰ Miˬyehˇ bi˰-euˬ ngaˇ lehˇ , bya cehˆ ni siˬ duˬ laˇ-euˬ meh . Miˬyehˇ-ahˇ ngaˇ aˬ joˆ-ehˇ paˇ laˆ tsoeˬ nya nmˇ tawˇ . "
44011018	K'oeˇ lo˰-ehˇ dzawˇ mehˬ nehˬ gaˇ aˬ yaw˰ ma˰ ya gaˬ ngeh , Beˬtuˆluˆ-ahˇ iˬ baˇ maˬ taˬ ni byehˇ-awˇ , heu lo˰-ehˇ ehˇ-eu meh . " Miˬyehˇ-aˬ , Yuˇdaˆ tsawˇ haˬ maˬ ngeuˇ-eu aˬ cawˬ tsawˇ jeuˬ deuˬ-ahˇ k'aw˰ , iˬ baˇ noeˬ poˆ-awˇ deh˰ nya ni aˬ kawˬ-aˬ bi˰-euˬ nga . "
44011019	Saˬteˬpaˬ-ahˇ seh˰ ngeh poˆ k'ehˬ-eu k'aˆ-eu jeˬ-ahˇ ya daˬ-awˇ cehˆ byaˆ-euˬ jah-eu tsawˇ haˬ tiˬ paˆ na deuˬ-aˬ , Piˇniˇshaˆ miˇ k'ahˬ , Guˇbaˬluˇ iˇ jaw lahˇ hawˇ-eu , Aˬdiˇawˬ meuˬ-ahˇ keuˆ ni cehˆ keuˆ-euˬ meh . Aˬ yaw˰ ma˰-aˬ , Yuˇdaˆ tsawˇ haˬ deuˬ-ahˇ teh˰-ehˇ guiˬ lahˬ dawˬ mehˬ-euˬ meh .
44011020	Ehˇ k'aw˰ , Guˇbaˬluˇ iˇ jaw lahˇ hawˇ-eu Kuˇleˬniˬ miˇ k'ahˬ-ahˇ jawˇ-eu jah-eu tsawˇ haˬ tiˬ deuˬ-aˬ , Aˬdiˇawˬ meuˬ-ahˇ le-awˇ , Yuˇdaˆ tawˇ haˬ maˬ ngeuˇ-eu deuˬ-ahˇ k'aw˰ guiˬ lahˬ dawˬ mehˬ-awˇ , Sahˬpaˬ Yeˬsuˇ Ka li gaˇ kawˆ Laˬ k'aˬ cehˇ-eu Guiˬ lahˬ dawˬ ja mehˬ-euˬ meh .
44011021	Sahˬpaˬ Miˬyehˇ-euˬ baoˬ aˬ yaw˰ ma˰ nehˬ-ehˇ jawˇ-eu miˇ neh , tsawˇ haˬ g'awˬ mya ni jah laˇ-awˇ , Sahˬpaˬ Miˬyehˇ jawˇ paw pyawˇ laˇ-euˬ meh .
44011022	Gaˇ kawˆ k'oeˇ Yeˬluˇsaˬlehˬ meuˬ-ahˇ jawˇ-eu Ka li zaˬ aˇ muˇ-ahˇ gaˬ keuˆ-iˇ-euˬ miˇ neh , Baˬnaˬbaˇ-ahˇ Aˬdiˇawˬ meuˬ-ahˇ aˬ yaw˰ ma˰ pyehˬ g'eh-euˬ meh .
44011023	Aˬ yaw˰ k'oeˇ gaˇ le keuˆ-awˇ , Miˬyehˇ neh tsawˇ haˬ k'oeˇ deuˬ-ahˇ guiˬ lahˬ bi˰-euˬ gaˇ ya mawˇ ngeh , laˬ k'aˬ cehˇ dui dui-eu la˰ k'oeˇ , Sahˬ paˬ Yeˬsuˇ-ahˇ nui ma la˰ k'oeˇ keuˆ ni saˇ jaˇ zi˰-eu g'aˇ duˬ aˬ yaw˰ ma˰ dawˬ tawˆ lu˰-ahˇ g'aˬ bi˰ nehˬ-euˬ meh .
44011024	Baˬnaˬbaˇ-aˬ , muiˬ-eu jaˬ-eu tsawˇ haˬ tiˬ g'aˬ pyeu˰-awˇ , Muiˬ-eu shawˇ-eu Yaw sahˇ Miˬyehˇ tiˬ byah ni ahˇ-awˇ , jah-eu jeˬ k'aw˰ tiˬ byah ni ahˇ-eu miˇ neh , tsawˇ haˬ g'awˬ mya ni Sahˬpaˬ Yeˬsuˇ jawˇ paw ahˇ laˇ-euˬ meh .
44011025	K'oeˇ naˇ , Daˬsuˇ meuˬ-ahˇ Baˬnaˬbaˇ iˇ-awˇ , Pawˇluˆ-ahˇ poˆ-iˇ-euˬ meh .
44011026	Aˬ yaw˰-ahˇ poˆ mawˇ ngeh , Aˬdiˇawˬ meuˬ-ahˇ sheuˬ g'eh-awˇ , Ka li zaˬ aˇ muˇ la˰ k'oeˇ jawˇ-eu tsawˇ haˬ deuˬ-ahˇ aˬ yaw˰ nya˰ k'o˰ k'o˰ lah ni tahˬ dzoeˇ-awˇ , tsawˇ haˬ g'awˬ mya ni-ahˇ mehˬ nehˬ tsoˆ nehˬ-euˬ meh . Jah-eu tsawˇ haˬ deuˬ-ahˇ Ka li zaˬ lehˇ kuˇ beh beh-euˬ k'oeˇ-aˬ , Aˬdiˇawˬ meuˬ-ahˇ meh .
44011027	Aˇ yamˬ k'oeˇ yamˬ la˰ k'oeˇ , Miˬyehˇ g'aˇ duˬ ngehˬ dah-eu tiˬ paˆ na deuˬ , Yeˬluˇsaˬlehˬ meuˬ-ahˇ neh Aˬdiˇawˬ meuˬ-ahˇ le-euˬ meh .
44011028	Miˬyehˇ g'aˇ duˬ ngehˬ dah-eu k'oeˇ deuˬ la˰ k'oeˇ , Aˬgaˬbuˇ lehˇ myahˇ-euˬ g'aˬ tuˇ laˇ-awˇ , " Miˇ tsaˬ heu dawˬ tawˆ lu˰ k'oeˇ taˆ , meh˰ dui shu˰ dui dui-eu jeˬ keuˆ le teh˰-a " lehˇ , Yaw sahˇ Miˬyehˇ-euˬ baoˬ-ahˇ g'oe-awˇ ehˇ-eu meh . ( Meh˰-eu shu˰-eu k'oeˇ poˆ-aˬ , Loˇmaˆ sahˬ paˬ Gaˬlawˇdiˇ dzoeˬ dzaˬ ngeh keuˆ le-euˬ meh . )
44011029	Zaˬ lahˇ deuˬ yawˬ g'aˬ na lu˰ , yawˬ ha k'aˇ g'eh nya-eu lo˰-ehˇ , Yuˇdaˆ miˇ k'ahˬ-ahˇ jawˇ-eu jah-eu tsawˇ haˬ deuˬ-ahˇ caw ba-eu g'aˇ duˬ noeˬ tsehˆ-euˬ meh .
44011030	Aˬ yaw˰ ma˰ k'oeˇ lo˰-ehˇ jahˇ-awˇ , Baˬnaˬbaˇ hawˇ-eu Sawˇluˆ aˬ nya˰-ahˇ neh tiˬ tiˆ , Ka li zaˬ aˇ muˇ-euˬ aˬ yui˰ aˬ tsu deuˬ jawˇ gaˇ pyuˇ dawˆ ahˇ g'eh-euˬ meh .
44012001	Aˇ yamˬ k'oeˇ yamˬ la˰ k'oeˇ , Ka li zaˬ aˇ muˇ la˰ k'oeˇ uˇ-eu tsawˇ haˬ tiˬ paˆ na deuˬ-ahˇ , sahˬ paˬ Heˬloˆ neh k'ehˬ-euˬ meh .
44012002	Yoˇhaˬ nehˬ-ehˇ tiˬ mehˇ nmˇ pyeu˰-eu Yaˬkoˆ-ahˇ aˬ yaw˰ mi cehˇ neh seh˰-euˬ meh .
44012003	Aˬ yaw˰ k'oeˇ lo˰-ehˇ jahˇ miˇ-ahˇ Yuˇdaˆ tsawˇ haˬ deuˬ nui ma tsaˬ gaˇ aˬ yaw˰ ya mawˇ ngeh , tiˬ tiˆ paˇ k'aˬ dzehˬ laˇ-awˇ , Beˬtuˆluˆ-ahˇ nyeh˰-euˬ meh . ( K'oeˇ lo˰-ehˇ pyeu˰ laˇ-euˬ aˇ yamˬ k'oeˇ-aˬ , Dehˬ tseˬ maˬ dawˆ-euˬ Kaˬmuˇ dzaˬ-eu Bawˬ-iˬ g'eh ngeh yamˬ-ahˇ tsaˬ-eu meh . )
44012004	Beˬtuˆluˆ-ahˇ nyeh˰ g'aˬ ngeh , pa˰ kuˆ-ahˇ dawˆ-awˇ , tiˬ muˇ-euˬ oeˬ g'aˬ byah-eu yehˇ oeˬ muˇ neh bi lo˰-euˬ meh . Baˬsaˬkaˬ Bawˬ-iˬ g'eh g'aˬ naˇ , miˇ k'ahˬ zaˬ-euˬ mehˬ shi tsahˇ doˆ-awˇ yaˇ k'aˬ daˇ-eu g'aˇ duˬ , Heˬloˆ lehˬ hmˬ taˬ-euˬ meh .
44012005	K'oeˇ miˇ neh , Beˬtuˆluˆ-ahˇ pa˰ kuˆ-ahˇ dawˆ taˬ-euˬ jeˬ pyeu˰-eu meh . Ehˇ k'aw˰ , Ka li zaˬ aˇ muˇ muˇ lah-ehˇ , Beˬtuˆluˆ g'aˇ duˬ nui ma keuˆ dui dui-eu la˰ k'oeˇ Miˬyehˇ-ahˇ guiˬ lahˬ shaˇ-euˬ meh .
44012006	Aˬ yaw˰-ahˇ miˇ k'ahˬ zaˬ mehˬ shi Heˬloˆ tsahˇ doˆ-eu lehˇ g'eh-eu aˇ nah keuˆ le-eu mehˬ hu uˬ ci˰ k'oeˇ miˇ-ahˇ , a yaw˰-ahˇ lo˰ lu˰-eu yehˇ nyiˬ g'aˬ-euˬ aˇ kaˬ-ahˇ , Beˬtuˆluˆ yu˰ k'aˆ taˬ-euˬ meh . Aˬ yaw˰-ahˇ shmˇ caˆ nyiˬ caˆ pa˰ taw˰ taˬ-awˇ , pa˰ kuˆ-euˬ g'oˆ k'ehˬ-ahˇ k'aw˰ , yehˇ deuˬ lo˰ lu˰-eu meh .
44012007	Ja pyuˬ ni SahˬpaˬMiˬyehˇ-euˬ mˬ taˆ g'aˬ k'ehˇ tiˬ g'aˬ k'oeˇ gaˇ yaw˰ le-awˇ , paˬ kuˆ aˇ lawˆ k'oeˇ lawˆ-ahˇ yaw sheh˰ bya le-euˬ meh . Mˬ taˆ g'aˬ k'ehˇ k'oeˇ g'aˬ Beˬtuˆluˆ-euˬ ba˰ pu-ahˇ ngawˬ zuˆ-awˇ , " Yaw kawˇ-ehˇ tuˇ-awˬ " lehˇ laˆ noeˬ-euˬ meh . Beˬtuˆluˆ-euˬ aˬ la˰-ahˇ pa˰ taˬ-euˬ shmˇ caˆ k'oeˇ deuˬ ga puiˇ-iˇ-euˬ meh .
44012008	" Jo˰ pa˰ pa˰ zi˰-awˇ , sehˬ nawˆ nawˆ-awˬ " lehˇ , mˬ taˆ g'aˬ k'ehˇ k'oeˇ g'aˬ ehˇ ngeh , k'aˇ ehˇ-eu lo˰-ehˇ Beˬtuˆluˆ jahˇ-euˬ meh . " Nawˬ-euˬ mehˬ tsoeˬ tsahˇ lahˇ-awˇ ngaˬ-euˬ mehˬ nah laˇ-awˬ " lehˇ , mˬ taˆ g'aˬ k'ehˇ k'oeˇ g'aˬ ehˇ-eu meh .
44012009	K'oeˇ naˇ , mˬ taˆ g'aˬ k'ehˇ k'oeˇ g'aˬ-euˬ mehˬ nah caw caw-ehˇ pa˰ kuˆ la˰ nyiˇ caw teh doˆ g'eh-euˬ meh . Mˬ taˆ g'aˬ k'ehˇ k'oeˇ g'aˬ k'oeˇ lo˰-ehˇ jahˇ le-euˬ k'oeˇ aˬ diˇ ngeuˇ meh lehˇ aˬ yaw˰ maˬ siˬ duˬ-ehˇ , yaw sahˇ la˰ k'oeˇ ya mawˇ-euˬ jeˬ nga lehˇ teh˰-ehˇ noeˬ-euˬ meh .
44012010	Aˬ yaw˰ nya˰-aˬ , lo˰ duˬ yaw beh tsahˇ maˬ ehˇ , nyiˬ tsahˇ tiˬ tsahˇ maˬ ehˇ , oe dzeuˇ jiˇ-awˇ , meuˬ paw dahˇ doˆ-eu shmˇ laˇ g'oˆ g'oˆ ma-ahˇ oe keuˆ-euˬ meh . Laˇ g'oˆ g'oˆ ma k'oeˇ aˬ yawˇ yaw˰ pah-iˇ-awˇ , aˬ yaw˰ nya˰ la˰ nyiˇ iˇ doˆ g'eh-euˬ meh . Aˬ yaw˰ nya˰ gaˇ ma tiˬ kahˇ law caw iˇ lu˰ ngeh , mˬ taˆ g'aˬ k'ehˇ k'oeˇ g'aˬ ja pyuˬ ni Beˬtuˆluˆ-ahˇ g'awˬ-iˇ-euˬ meh .
44012011	K'oeˇ ngeh , Beˬtuˆluˆ yaw muiˬ paˬ-ehˇ noeˬ gahˇ laˇ-awˇ , heu lo˰-ehˇ ehˇ-eu meh . " Nymˬ-mˇ poˆ jawˇ-aˬ , yu˰ maˆ maˆ-eu maˬ ngeuˇ-ehˇ aˬ diˇ aˬ maˇ pyeu˰ lu˰ law hawˇ ngaˬ tawˇ . Sahˬpaˬ Miˬyehˇ-aˬ , aˬ yaw˰-euˬ mˬ taˆ g'aˬ k'ehˇ pyehˬ g'eh le˰-awˇ , Heˬloˆ-euˬ baoˬ la˰ k'oeˇ maˬ ehˇ , Yuˇdaˆ tsawˇ haˬ deuˬ neh ngaˬ-ahˇ jahˇ nehˬ-eu lehˇ noeˬ tmˬ taˬ-euˬ jeˬ la˰ k'oeˇ maˬ ehˇ , ngaˬ-ahˇ bi ka k'o˰ le-euˬ ngaˇ . "
44012012	Gaˇ kawˆ k'oeˇ deuˬ-ahˇ aˬ yaw˰ siˬ duˬ g'aˬ ngeh , Maˬkuˆ lehˇ k'aw˰ kuˇ-eu Yoˇhaˬ-euˬ aˬ ma pyeu˰-eu Maˬliˇ-euˬ nymˇ-ahˇ iˇ-euˬ meh . Tsawˇ haˬ g'awˬ mya ni k'oeˇ gaˇ uiˬ leˇ-awˇ guiˬ lahˬ shaˇ lu˰-eu meh .
44012013	Aˬ yaw˰ laˇ g'oˆ la˰ nyiˇ g'oˆ-ahˇ k'oˆ ngeh , Loˇdeˬ lehˇ myahˇ-euˬ aˬ buˇ zaˬ k'aˆ tiˬ g'aˬ naˇ haˬ le-euˬ meh .
44012014	Beˬtuˆluˆ-euˬ teˇ saˇ-ahˇ aˬ yaw˰ g'oˆ siˬ-awˇ , laˬ k'aˬ cehˇ dui dui-eu miˇ neh laˇ g'oˆ pah nehˬ-eu maˬ noeˬ ni iˇ kahˇ la˰ k'oeˇ paˇ cehˆ uˇ g'eh-awˇ , Beˬtuˆluˆ laˇ g'oˆ dawˬ peh yaw˰ lu˰ meh lehˇ ehˇ gaˬ nehˬ-euˬ meh .
44012015	Aˬ yaw˰ ma˰ aˬ yaw˰-ahˇ , " Nawˇ uˬ-iˇ-euˬ nya loˇ " lehˇ ehˇ nehˬ-euˬ meh . Ehˇ k'aw˰ , " Aˬ diˇ aˬ maˇ ngeuˇ meh " lehˇ teh˰-ehˇ aˬ yaw˰ ehˇ-eu miˇ neh , " Aˬ yaw˰-euˬ yaw sahˇ teh˰-a " lehˇ aˬ yaw˰ ma˰ ehˇ-eu meh .
44012016	K'oeˇ ngeh , Beˬtuˆluˆ-aˬ , laˇ g'oˆ-ahˇ maˬ naˬ leˇ ni k'oˆ lu˰-eu meh . Aˬ yaw˰ ma˰ laˇ g'oˆ pah-iˇ ngeh , Beˬtuˆluˆ-ahˇ ya mawˇ-awˇ , zahˬ dui dui leˇ-euˬ meh .
44012017	Aˬ yaw˰ ma˰ ciˬ cuˇ ni jawˇ-eu g'aˇ duˬ aˬ yaw˰ la˰ dzawˇ dzawˇ nehˬ-awˇ , Sahˬpaˬ Miˬyehˇ neh aˬ yaw˰-ahˇ pa˰ kuˆ la˰ k'oeˇ aˬ joˆ-ehˇ sheuˬ doˆ laˬ le-euˬ gaˇ kawˆ dzawˇ mehˬ nehˬ-awˇ , " Gaˇ kawˆ heu Yaˬkoˆ hawˇ-eu jah-eu tsawˇ haˬ deuˬ-ahˇ dzawˇ mehˬ nehˬ-awˬ " lehˇ ehˇ nehˬ-euˬ meh . K'oeˇ naˇ , aˬ yaw˰ doˆ-iˇ-awˇ , yawˬ gaˇ yawˬ iˇ-euˬ meh .
44012018	Uˬ bya bya laˇ ngeh , Beˬtuˆluˆ iˇ zaˇ laˇ zaˇ maˬ siˬ ni byoˆ-iˇ-euˬ miˇ neh , k'oeˇ gaˇ lo˰-eu yehˇ k'oeˇ deuˬ bahˬ g'a dui dui-eu meh .
44012019	Heˬloˆ neh dawˬ bi˰-awˇ aˬ yaw˰-ahˇ bi poˆ k'aw˰ , maˬ poˆ mawˇ nya-a . K'oeˇ miˇ neh , lo˰-eu yehˇ k'oeˇ deuˬ-ahˇ Beˬtuˆluˆ bi cehˆ doˆ-euˬ gaˇ kawˆ naˇ haˬ g'aˬ-awˇ seh˰-eu g'aˇ duˬ , aˬ yaw˰ dawˬ bi˰-euˬ meh .
44012020	Heˬloˆ-aˬ , Duˇlu meuˬ hawˇ-eu Siˇdoˬ meuˬ-ahˇ jawˇ-eu tsawˇ haˬ deuˬ-ahˇ nui ma pehˇ dui dui-eu meh . K'oeˇ miˇ neh , aˬ yaw˰ ma˰ nui maˬ tiˬ siˬ teh˰-ehˇ taˬ-eu la˰ k'oeˇ , baˬ ma˰ puˇ jeˬ-ehˇ aˬ yaw˰-ahˇ tahˬ puˬ laˇ-euˬ meh . Sahˬ paˬ-euˬ hawˇ nymˇ-ahˇ aˬ yui˰ geu˰-awˇ haw-eu pyaˆ-eu g'aˬ pyeu˰-eu Baˬlaˬduˇ-ahˇ jeˬ huˬ ja cawˬ-awˇ , Heˬloˆ nehˬ-ehˇ ja tsaˬ geu˰ leˇ-euˬ meh . Aˬ jeˬ miˇ neh ehˇ naˇ , sahˬ paˬ Heˬloˆ-euˬ miˇ k'ahˬ-ahˇ aˬ yaw˰ ma˰ dzaˬ dzaˬ dawˇ dawˇ g'oe lu˰-eu meh .
44012021	Ngehˬ cawˬ taˬ-euˬ aˇ nah keuˆ laˇ ngeh , Heˬloˆ-aˬ , sahˬ paˬ-euˬ dm g'aˬ dm lmˇ dm-awˇ , aˬ yaw˰-euˬ dzoeˬ dzaˬ nuiˇ mahˬ k'oeˇ taˆ nuiˇ-awˇ , miˇ k'ahˬ zaˬ deuˬ-ahˇ dawˬ ngehˬ nehˬ-euˬ meh .
44012022	" Tsawˇ haˬ zaˬ dawˬ ngehˬ gaˇ maˬ duˇ nya . Miˬyehˇ dawˬ ngehˬ gaˇ duˇ nya " lehˇ aˬ yaw˰ ma˰ guˇ-eu meh .
44012023	Ja pyuˬ ni , Sahˬpaˬ Miˬyehˇ-euˬ g'aˬ k'ehˇ neh Heˬloˆ-ahˇ k'ehˬ-euˬ meh . Aˬ jeˬ miˇ neh ehˇ naˇ , Miˬyehˇ-ahˇ aˬ yaw˰ maˬ taˬ huiˬ-a . K'oeˇ miˇ neh , aˇ boeˬ aˇ mawˇ neh bi dzaˬ seh˰-euˬ meh .
44012024	K'oeˇ ngeh , Miˬyehˇ-euˬ dawˬ kawˬ-aˬ , tiˬ gaˇ saˇ-iˬ tiˬ gaˇ gaˬ byah-iˇ lu˰-eu meh .
44012025	Baˬnaˬbaˇ hawˇ-eu Sawˇluˆ aˬ nya˰-aˬ , aˬ yaw˰ nya˰ ya mˇ-eu saˬ saˬ naˬ gaˇ mˇ luiˆ ya˰-awˇ , Maˬkuˆ lehˇ k'aw˰ kuˇ-eu Yoˇhaˬ-ahˇ sheuˬ-awˇ , Yeˬluˇsaˬlehˬ meuˬ-ahˇ neh g'o˰ daˆ leˇ-euˬ meh .
44013001	Aˬdiˇawˬ Ka li zaˬ aˇ muˇ la˰ k'oeˇ , Miˬyehˇ g'aˇ duˬ ngehˬ dah-eu deuˬ hawˇ-eu mehˬ-eu tsoˆ-eu saˬ laˬ deuˬ jawˇ-eu meh . Tsawˇ haˬ k'oeˇ deuˬ-aˬ , Baˬnaˬbaˇ , Niˇgaˬ lehˇ kuˇ-eu Suˇmoˬ , Kuˇleˬniˬ miˇ k'ahˬ-ahˇ neh laˇ-euˬ Luˇgiˇ , sahˬ paˬ Heˬloˆ nehˬ-ehˇ tiˬ kawˆ lo˰-ehˇ huiˬ laˇ-euˬ Maˬneˬ hawˇ-eu , Sawˇluˆ aˬ ha ma˰ meh .
44013002	Aˬ yaw˰ ma˰ maˬ dzaˬ-eu zahˇ jahˇ-awˇ Sahˬpaˬ Miˬyehˇ-ahˇ uˬ duˬ tahˬ tahˬ-ehˇ jawˇ ngeh , Muiˬ-eu shawˇ-eu Yaw sahˇ Miˬyehˇ aˬ yaw˰ ma˰-ahˇ ehˇ-eu , " Ngaˬ neh a yaw˰ nya˰-ahˇ bi mˇ-eu lehˇ kuˇ-euˬ gaˇ deuˬ-ahˇ bi mˇ-eu g'aˇ duˬ , Baˬnaˬbaˇ hawˇ-eu Sawˇluˆ aˬ ha nya˰-ahˇ tseˇ doˆ-awˇ bi jawˇ-awˬ . "
44013003	K'oeˇ ngeh , aˬ yaw˰ ma˰ maˬ dzaˬ-eu zahˇ jahˇ-awˇ guiˬ lahˬ shaˇ-eu la˰ k'oeˇ , aˬ yaw˰ nya˰ k'oeˇ taˆ aˬ la˰ ba˰ daˆ nehˬ-awˇ k'ehˇ g'eh-euˬ meh .
44013004	Muiˬ-eu shawˇ-eu Yaw sahˇ Miˬyehˇ neh k'ehˇ g'eh-euˬ lo˰-ehˇ Baˬnaˬbaˇ hawˇ-eu Sawˇluˆ aˬ nya˰ Seˬluˇgiˇ meuˬ-ahˇ iˇ-awˇ , k'oeˇ gaˇ neh naˇ , Guˇbaˬluˇ iˇ jaw lahˇ-ahˇ lawˬ dziˬ-awˇ iˇ-euˬ meh .
44013005	Aˬ yaw˰ nya˰ Saˬlaˬmiˇ meuˬ-ahˇ iˇ keuˆ ngeh , uˬ duˬ tahˬ nymˇ doe ni Miˬyehˇ dawˬ kawˬ mehˬ nehˬ-euˬ meh . Aˬ yaw˰ nya˰-ahˇ caw ba-eu g'aˇ duˬ , Yoˇhaˬ k'aw˰ jawˇ-eu meh .
44013006	Aˬ yaw˰ ma˰ iˇ jaw lahˇ k'oeˇ caw caw-ehˇ iˇ-awˇ , Baˬpuˇ meuˬ-ahˇ iˇ keuˆ ngeh , Baˬyeˬsuˇ lehˇ myahˇ-euˬ maw loˬ nya-eu Yuˇdaˆ tsawˇ haˬ tiˬ g'aˬ-ahˇ tahˬ puˬ-euˬ meh . Tsawˇ haˬ k'oeˇ g'aˬ aˬ yawˇ yaw˰ Miˬyehˇ g'aˇ duˬ ngehˬ dah-eu Yuˇdaˆ tsawˇ haˬ ma lehˇ ehˇ-eu meh .
44013007	Seˬlaˬgiˇ Pawˇluˆ lehˇ myahˇ-euˬ iˇ jaw lahˇ miˇk'ahˬ k'oeˇ k'ahˬ-ahˇ uˆ lahˇ-eu sahˬ paˬ pyeu˰-eu tsawˇ gahˇ ahˇ-eu tsawˇ haˬ k'oeˇ g'aˬ-ahˇ aˬ yaw˰ g'oeˇ-eu meh . Sahˬ paˬ k'oeˇ g'aˬ Miˬyehˇ dawˬ kawˬ gaˬ maw˰-eu miˇ neh , Baˬnaˬbaˇ hawˇ-eu Sawˇluˆ-ahˇ kuˇ-euˬ meh .
44013008	Ehˇ k'aw˰ , Heˬlaˬsaˇ dawˬ-ahˇ neh Eˇluˇma lehˇ myahˇ-euˬ maw loˬ nya-eu k'oeˇ g'aˬ aˬ yaw˰ nya˰-ahˇ laˆ tsoeˬ-awˇ , sahˬ paˬ k'oeˇ g'aˬ jah-eu tsawˇ haˬ maˬ bi pyeu˰ laˇ ni leh jeh-eu meh .
44013009	K'oeˇ ngeh , Pawˇluˆ lehˇ kuˇ-eu Sawˇluˆ k'oeˇ g'aˬ Muiˬ-eu shawˇ-eu Yaw sahˇ Miˬyehˇ tiˬ byah ni ahˇ-eu la˰ k'oeˇ , maw loˬ nya-eu k'oeˇ g'aˬ-ahˇ haw tsoˆ taˬ-awˇ , heu lo˰-ehˇ ehˇ nehˬ-euˬ meh .
44013010	" Neh˰sahˬpaˬ-euˬ zaˬ-oˇ , yaw muiˬ jeˬ dawˬ tawˆ lu˰-ahˇ nawˇ muiˇ-eu meh . Nawˇ-aˬ , nui ma g'o˰ dui dui-awˇ , SahˬpaˬMiˬyehˇ-euˬ yaw tsaˬ yaw dawˇ jeˬ-ahˇ jaˬ myaw˰ mehˇ shuiˇ pyeu˰-iˇ jiˇ ni leh jeh lu˰-eu meh .
44013011	SahˬpaˬMiˬyehˇ-euˬ aˬ la˰ nawˬ-euˬ k'oeˇ taˆ nymˬ-mˇ keuˆ le-awˇ , nawˇ yaw sheh˰-ahˇ maˬ mawˇ nya ni myaˆ beh˰ beh˰-iˇ-awˇ , tiˬ coeˬ tiˬ law ya shaˬ teh˰-a . " Tiˬ poˆ teh˰-ehˇ , zahˇ tsui ni g'eh-eu juˬ k'oeˬ aˬ yaw˰-euˬ myaˆ nuiˆ-ahˇ tmˬ tsoeˬ-awˇ , aˬ yaw˰ jawˬ jawˬ-ehˇ cah cah-ehˇ , aˬ yaw˰-euˬ aˬ la˰-ahˇ tsahˇ-awˇ bi sheuˬ g'eh-eu tsawˇ haˬ-ahˇ poˆ-eu meh .
44013012	K'oeˇ lo˰-ehˇ pyeu˰ laˇ-euˬ gaˇ sahˬ paˬ k'oeˇ g'aˬ ya mawˇ ngeh , Miˬyehˇ-ahˇ jah laˇ-euˬ meh . Aˬ jeˬ miˇ neh ehˇ naˇ , Sahˬpaˬ Miˬyehˇ-euˬ gaˇ kawˆ mehˬ nehˬ tsoˆ nehˬ gaˇ aˬ yaw˰ zahˬ dui dui leˇ-euˬ meh .
44013013	Pawˇluˆ hawˇ-eu aˬ yaw˰-euˬ cawˬ deuˬ lawˬ dziˬ-awˇ , Baˬpuˇ meuˬ-ahˇ neh Baˬpuˇliˇ miˇ k'ahˬ Beˬlaˬgeˬ meuˬ-ahˇ iˇ-euˬ meh . K'oeˇ gaˇ , Maˬkuˆ lehˇ k'aw˰ kuˇ-eu Yoˇhaˬ k'oeˇ g'aˬ aˬ yaw˰ nya˰-ahˇ g'awˬ-iˇ-awˇ , Yeˬluˇsaˬlehˬ meuˬ-ahˇ g'o˰ leˇ-euˬ meh .
44013014	Beˬlaˬgeˬ meuˬ-ahˇ neh tiˬ poˆ paˇ luˆ-iˇ-awˇ , Biˇsiˇdiˇ miˇ k'ahˬ Aˬdiˇawˬ meuˬ-ahˇ iˇ keuˆ-euˬ meh . K'oeˇ gaˇ , Jawˇ nah keuˆ laˇ ngeh , aˬ yaw˰ nya˰ uˬ duˬ tahˬ nymˇ-ahˇ daˆ leˇ-awˇ nuiˇ-euˬ meh .
44013015	Moˇseˬ-euˬ Zahˇ dawˬ k'o˰ dawˬ sahˬ bo˰ hawˇ-eu Miˬyehˇ g'aˇ duˬ ngehˬ dah-eu deuˬ neh bo˰-euˬ sahˬ bo˰ deuˬ-ahˇ gui g'aˬ ngeh , uˬ duˬ tahˬ nymˇ-ahˇ aˬ yui˰ geu˰-eu deuˬ aˬ yaw˰ nya˰-ahˇ heu lo˰-ehˇ bi tsa˰ gaˬ-iˇ-euˬ meh . " Tsawˇ haˬ heu deuˬ-ahˇ g'aˬ bi˰ maw˰-eu jeˬ jaˆ naˇ , naw nya˰-ahˇ dawˬ ngehˬ-eu aˇ yamˬ bi˰ maw˰ miˇ-a . "
44013016	K'oeˇ ngeh , Pawˇluˆ tsawˬ tuˇ laˇ-awˇ , la˰ dzawˇ dzawˇ dzawˇ-ehˇ , heu lo˰-ehˇ dawˬ ngehˬ ngehˬ-euˬ meh . " Aˬ yui˰ aˬ nyiˇ Iˇsaˬleˬlaˆ tsawˇ haˬ deuˬ hawˇ-eu , Miˬyehˇ-ahˇ uˬ duˬ k'aˇ tahˬ-eu tsawˇ jeuˬ deuˬ-oˇ , ngaˇ ehˇ gaˇ tiˬ poˆ naˇ haˬ sheˇ .
44013017	Iˇsaˬleˬlaˆ tsawˇ jeuˬ-euˬ Miˬyehˇ-aˬ , aˬ dui-euˬ aˬ poeˬ aˬ bawˇ deuˬ-ahˇ tseˇ doˆ-awˇ , Iˇjiˇtuˆ miˇ k'ahˬ la˰ k'oeˇ boeˇ miˬ siˬ k'aˬ geu˰-awˇ ya deh˰ lu˰ ngeh , huiˬ-eu tsawˇ jeuˬ bi pyeu˰ laˇ-euˬ meh . Miˬyehˇ-aˬ , huiˬ dui dui-eu aˬ yaw˰-euˬ baoˬ-ahˇ g'oe-awˇ , aˬ yaw˰ ma˰-ahˇ Iˇjiˇtuˆ miˇ k'ahˬ la˰ k'oeˇ neh sheuˬ doˆ nehˬ la˰-euˬ meh .
44013018	K'oeˇ naˇ , oeˬ tseˇ k'o˰ keuˆ ni bawˇ tsahˬ bawˇ dahˇ la˰ k'oeˇ aˬ yaw˰ ma˰-ahˇ jeuˬ jeuˬ-ehˇ shaˬ-euˬ meh .
44013019	Kaˬnaˬ miˇ k'ahˬ la˰ k'oeˇ jawˇ-euˬ tsawˇ jeuˬ shi˰ jeuˬ-ahˇ aˬ yaw˰ laˆ cawˆ nehˬ-awˇ , aˬ yaw˰-euˬ tsawˇ haˬ deuˬ-ahˇ miˇ k'ahˬ k'oeˇ k'ahˬ bi˰-euˬ meh .
44013020	K'oeˇ lo˰-ehˇ pyeu˰ laˇ ngeh keuˆ ni , oeˬ yaˇ ngaˬ tseˇ k'o˰ ga-euˬ meh . " K'oeˇ naˇ , Miˬyehˇ g'aˇ duˬ ngehˬ dah-eu g'aˬ pyeu˰-eu Saˬmeuˬlaˆ-euˬ ziˇ maˬ keuˆ laˇ nmˇ kaˬ , yaˇ k'aˬ daˇ-eu tsawˇ haˬ deuˬ bi˰ nehˬ-awˇ , aˬ yaw˰ ma˰-ahˇ bi uˆ lahˇ-euˬ meh .
44013021	K'oeˇ naˇ , aˬ yaw˰ ma˰ sahˬ paˬ shaˇ ngeh , Miˬyehˇ neh a yaw˰ ma˰-ahˇ Beˬyaˬmiˬ tsawˇ jeuˬ Giˇshaˆ-euˬ aˬ li Sawˇluˆ bi˰ nehˬ-awˇ , aˬ yaw˰ ma˰ k'oeˇ taˆ sahˬ paˬ geu˰-awˇ oeˬ tseˇ k'o˰ bi uˆ lahˇ-euˬ meh .
44013022	Aˬ yaw˰-ahˇ paˇ yuˇ dzeh ngeh jawˇ , Daˬbiˇ-ahˇ sahˬ paˬ paˇ bi geu˰-euˬ meh . ' Yeˬshehˇ-euˬ aˬ li Daˬbiˇ-aˬ , ngaˇ k'aˇ bi mˇ maw˰-eu jeˬ mˇ-eu , ngaˇ geu˰ maw˰-eu tsawˇ haˬ pyeu˰ gaˇ ngaˇ ya mawˇ-euˬ ma ' lehˇ , Daˬbiˇ gaˇ kawˆ Miˬyeh neh ehˇ taˬ-euˬ jaˆ-eu meh .
44013023	Daˬbiˇ-euˬ tsui˰-ahˇ ta˰-eu Yeˬsuˇ k'oeˇ g'aˬ , Miˬyehˇ neh saˇ jaˇ dzaˬ taˬ-euˬ jaˆ-eu lo˰-ehˇ , Iˇsaˬleˬlaˆ tsawˇ jeuˬ-ahˇ Miˬyehˇ neh bi˰ le˰-euˬ ka k'o˰-eu g'aˬ pyeu˰-eu meh .
44013024	Yeˬsuˇ gaˇ mˇ dahˬ maˬ beh mi naˆ-ehˇ , Iˇsaˬleˬlaˆ tsawˇ haˬ dawˬ tawˆ lu˰ iˬ baˇ noeˬ poˆ-awˇ iˇ cu˰ shawˇ-eu g'aˇ duˬ , Yoˇhaˬ dawˬ mehˬ mehˬ-euˬ meh .
44013025	Yoˇhaˬ-aˬ , aˬ yaw˰ ya mˇ-eu saˬ saˬ naˬ gaˇ aˇ saˬ saˬ-eu dawˬ peh peh laˇ ngeh , heu lo˰-ehˇ ehˇ-eu meh . ' Ngaˇ aˬ suˇ g'aˬ nga lehˇ naw ma˰ noeˬ te . Naw ma˰ noeˬ tmˬ lu˰-eu k'oeˇ g'aˬ ngaˇ maˬ ngeuˇ . Aˬ yaw˰-aˬ , ngaˬ-euˬ jeˬ nah oe lu˰ meh . Ngaˇ-aˬ , aˬ yaw˰-euˬ sehˬ nawˆ aˇ caˆ puiˇ nehˬ-eu teh˰-ehˇ k'aw˰ mˇ-eu maˬ geuˇ nya . '
44013026	" Aˬbyaˬhaˬ-euˬ zaˬ deuˬ uˆ deuˬ pyeu˰-eu ngaˬ-euˬ aˬ yui˰ aˬ nyiˇ Iˇsaˬleˬlaˆ tsawˇ haˬ deuˬ hawˇ-eu , Miˬyehˇ-ahˇ uˬ duˬ k'aˇ tahˬ-eu aˬ cawˬ tsawˇ jeuˬ deuˬ-oˇ , ka k'o˰-eu gaˇ kawˆ guiˬ lahˬ dawˬ heu-aˬ , aˬ dui-euˬ g'aˇ duˬ meh .
44013027	Yeˬluˇsaˬlehˬ meuˬ-ahˇ jawˇ-eu tsawˇ haˬ deuˬ hawˇ-eu aˬ yaw˰ ma˰-euˬ aˬ yui˰ aˬ tsu deuˬ-aˬ , aˬ yaw˰ Ka k'o˰-eu g'aˬ pyeu˰-eu gaˇ kawˆ siˬ nya-eu maˬ ngeuˇ-a . Jawˇ nah aˬ yaw˰ nah yaw˰ gui lu˰-eu Miˬyehˇ g'aˇ duˬ ngehˬ dah-eu deuˬ-euˬ dawˬ-ahˇ k'aw˰ , aˬ yaw˰ ma˰ maˬ siˬ nya-a . Ehˇ k'aw˰ , aˬ yaw˰ ma˰ Yeˬsuˇ-ahˇ muiˇ-eu la˰ k'oeˇ , Miˬyehˇ g'aˇ duˬ ngehˬ dah-eu deuˬ neh ehˇ taˬ-euˬ dawˬ byah laˇ ni jahˇ-euˬ meh .
44013028	Aˬ yaw˰-ahˇ seh˰-eu lehˇ yaˇ k'aˬ bi daˇ paˬ-ehˇ huiˬ-eu yaw lehˬ maˬ poˆ doˆ nya k'aw˰ , aˬ yaw˰-ahˇ seh˰-eu g'aˇ duˬ sahˬ paˬ Piˇlaˆ-ahˇ aˬ yaw˰ ma˰ shaˇ-euˬ meh .
44013029	Aˬ yaw˰-euˬ gaˇ kawˆ Jaˇli˰ la˰ k'oeˇ k'aˇ ehˇ taˬ-euˬ lo˰-ehˇ aˬ yaw˰ ma˰ mˇ byah g'aˬ jiˇ ngeh , aˬ yaw˰-ahˇ la˰ ya˰ k'oeˇ taˆ neh ba˰ ka-awˇ , lmˬ bymˇ la˰ k'oeˇ ba˰ pahˬ-iˇ-euˬ meh .
44013030	Ehˇ k'aw˰ , Miˬyehˇ neh aˬ yaw˰-ahˇ paˇ bi g'o˰ deh˰ laˇ-euˬ meh .
44013031	K'oeˇ naˇ , Gaˬliˬlehˇ miˇ k'ahˬ-ahˇ neh Yeˬluˇsaˬlehˬ meuˬ-ahˇ keuˆ ni aˬ yaw˰ nehˬ-ehˇ k'aˇ cah-euˬ tsawˇ haˬ deuˬ-ahˇ , aˬ yaw˰-euˬ g'awˇ mawˇ g'awˬ mya nah bi mawˇ-euˬ meh . Tsawˇ haˬ k'oeˇ deuˬ iˬ nah Iˇsaˬleˬlaˆ tsawˇ haˬ deuˬ-ahˇ saˇ kiˇ kamˬ lu˰ meh .
44013032	Laˬ k'aˬ cehˇ-eu guiˬ lahˬ dawˬ heu , naw ma˰ jawˇ gaˇ nga nya˰ hehˇ la˰-euˬ jeˬ pyeu˰-eu ma . Aˬ dui-euˬ aˬ poeˬ aˬ bawˇ deuˬ-ahˇ Miˬyehˇ neh saˇ jaˇ dzaˬ taˬ-euˬ jeˬ ,
44013033	Yeˬsuˇ-ahˇ paˇ bi g'o˰ deh˰ laˇ-eu la˰ k'oeˇ aˬ yaw˰ ma˰-euˬ zaˬ deuˬ pyeu˰-eu aˬ dui-euˬ ziˇ-ahˇ bi byah laˇ-euˬ meh . Ja ceuˬ-eu sahˬ bo˰ nyiˬ bymˇ tiˬ bymˇ la˰ k'oeˇ , ' Nawˇ ngaˬ-euˬ zaˬ maˇ ma . Iˬ nah nawˬ-euˬ Aˬda , ngaˇ pyeu˰ laˇ g'aˬ-euˬ ma ' lehˇ bo˰ taˬ-euˬ meh .
44013034	K'oeˇ naˇ , lmˬ bymˇ la˰ k'oeˇ maˬ bi bu˰-iˇ ni , shiˇ g'aˬ-euˬ gaˇ aˬ yaw˰-ahˇ paˇ bi g'o˰ deh˰ laˇ-euˬ gaˇ kawˆ , Miˬyehˇ neh ehˇ taˬ-euˬ heu lo˰-ehˇ jaˆ-eu meh . ' Daˬbiˇ-ahˇ ngaˇ saˇ jaˇ dzaˬ-euˬ , yaw duˬ baw-eu guiˬ lahˬ yaw shawˇ , naw ma˰-ahˇ ngaˇ bi˰ ma . '
44013035	Ja ceuˬ-eu sahˬ bo˰ yawˬ tsahˇ yawˬ la˰ k'oeˇ , ' Nawˬ-euˬ Muiˬ-eu shawˇ-eu G'aˬ-ahˇ , lmˬ bymˇ-ahˇ maˬ bi bu˰-iˇ-aˇ ' lehˇ ehˇ taˬ-euˬ jaˆ-eu meh .
44013036	Daˬbiˇ-aˬ , aˬ yaw˰-euˬ tiˬ ziˇ Miˬyehˇ-euˬ nui k'ahˇ mˇ-awˇ , aˬ yaw˰ shiˇ ngeh , aˬ yaw˰-euˬ aˬ poeˬ aˬ bawˇ deuˬ nehˬ-ehˇ bi ba˰ pahˬ-awˇ , aˬ yaw˰-euˬ g'awˇ mawˇ lmˬ bymˇ la˰ k'oeˇ bu˰-iˇ-euˬ meh .
44013037	Ehˇ k'aw˰ , shiˇ g'aˬ-euˬ gaˇ Miˬyehˇ neh paˇ bi g'o˰ deh˰ laˇ-euˬ g'aˬ-aˬ , k'oeˇ lo˰-ehˇ maˬ ngeuˇ-a .
44013038	K'oeˇ miˇ neh , aˬ yui˰ aˬ nyiˇ deuˬ-oˇ , naw ma˰ heu lo˰-ehˇ siˬ duˬ-awˬ . Yeˬsuˇ baˬ da neh iˬ baˇ pyehˬ nehˬ-eu jeˬ-ahˇ za-eu gaˇ kawˆ naw ma˰-ahˇ bya cehˆ ni bi gaˬ keuˆ le-awˇ ,
44013039	Moˇseˬ-euˬ Zahˇ dawˬ k'o˰ dawˬ neh maˬ bi buˬ-iˇ nya-eu yawˬ jeˬ na lu˰ la˰ k'oeˇ , jah-eu tsawˇ haˬ deuˬ Yeˬsuˇ baˬ da neh buˬ-iˇ nya meh .
44013040	Teu miˇ neh , Miˬyehˇ g'aˇ duˬ ngehˬ dah-eu deuˬ neh heu lo˰-ehˇ ehˇ taˬ-euˬ k'oeˇ , naw ma˰ k'oeˇ taˆ maˬ bi keuˆ le-eu g'aˇ duˬ yahˇ-awˬ .
44013041	' Dawˬ doeˇ ngehˬ-eu deuˬ haw taˬ-awˬ . Zahˬ dui dui leˇ-awˇ shiˇ tsehˆ-awˬ . Aˬ jeˬ miˇ neh ehˇ naˇ , iˬ nah ngaˇ mˇ-eu g'eh-eu heu , aˬ cawˬ naw ma˰-ahˇ ehˇ-euˬ k'aw˰ , naw ma˰ ngeuˇ meh lehˇ maˬ duˇ-a ' lehˇ ehˇ taˬ-euˬ meh . "
44013042	Pawˇluˆ hawˇ-eu Baˬnaˬbaˇ aˬ nya˰ uˬ duˬ tahˬ nymˇ-ahˇ neh g'o˰ le lu˰ ngeh , Jawˇ nah-ahˇ tiˬ poˆ paˇ laˇ-awˇ gaˇ kawˆ k'oeˇ deuˬ ja mehˬ laˇ-eu g'aˇ duˬ , tsawˇ haˬ k'oeˇ deuˬ aˬ yaw˰ nya˰-ahˇ shaˇ-eu meh .
44013043	Aˬ yaw˰ ma˰ uˬ duˬ tahˬ nymˇ-ahˇ daˆ laˇ-euˬ g'o˰ ka-iˇ ngeh , Yuˇdaˆ tsawˇ haˬ g'awˬ mya ni hawˇ-eu Yuˇdaˆ tsawˇ haˬ pyeu˰ laˇ-euˬ aˬ cawˬ tsawˇ jeuˬ g'awˬ mya ni , Pawˇluˆ hawˇ-eu Baˬnaˬbaˇ aˬ nya˰-euˬ mehˬ nah caw teh laˇ-euˬ meh . Aˬ yaw˰ nya˰ aˬ yaw˰ ma˰-ahˇ dawˬ ngehˬ cawˬ-awˇ , Miˬyehˇ g'awˬ shaˬ gaˬ-eu jeˬ la˰ k'oeˇ zi˰ dah ni deh˰ daˆ le˰-eu g'aˇ duˬ g'aˬ bi˰-euˬ meh .
44013044	Jawˇ nah paˇ keuˆ laˇ ngeh , meuˬ la˰ k'oeˇ jawˇ-eu tsawˇ haˬ yawˬ g'aˬ na lu˰ ehˇ g'aˬ ni Miˬyehˇ dawˬ kawˬ naˇ haˬ laˇ-euˬ meh .
44013045	Tsawˇ haˬ aˇ ma˰ myaˬ dui dui gaˇ Yuˇdaˆ tsawˇ haˬ deuˬ ya mawˇ ngeh , myaˆ naˆ-awˇ , Pawˇluˆ ehˇ gaˇ tsawˇ pyehˇ pyehˇ pyehˇ-ehˇ , Pawˇluˆ-ahˇ yaˬ k'ehˇ yaˬ-euˬ meh .
44013046	Ehˇ k'aw˰ , Pawˇluˆ hawˇ-eu Baˬnaˬbaˇ aˬ nya˰ k'aˬ duˬ ni ngehˬ-eu la˰ k'oeˇ , " Miˬyehˇ-euˬ dawˬ kawˬ heu naw ma˰-ahˇ jeˬ huˬ ya ja mehˬ-eu ngeuˇ meh . Ehˇ k'aw˰ , naw ma˰ maˬ naˇ haˬ geu˰-ehˇ , mˬ maˬ maˬ byaˆ zaˇ ziˇ deh˰-eu jeˬ-ahˇ za-eu geuˇ miˇ-a lehˇ maˬ shaˇ noeˬ-eu miˇ neh , naw ma˰-ahˇ byehˇ-awˇ aˬ cawˬ tsawˇ jeuˬ-ahˇ mehˬ-iˇ-eu ma .
44013047	Aˬ jeˬ miˇ neh ehˇ naˇ , SahˬpaˬMiˬyehˇ neh nga ma˰-ahˇ bi˰ taˬ-euˬ dawˬ-aˬ , heu lo˰-ehˇ meh . ' Mˬ dzeˇ miˇ dzeˇ tuˆ gaˇ keuˆ ni , ka k'o˰-eu jeˬ za-eu g'aˇ duˬ , aˬ cawˬ tsawˇ jeuˬ-ahˇ bya nehˬ ni , nawˬ-ahˇ yaw sheh˰ bi pyeu˰-eu ma " '
44013048	Aˬ cawˬ tsawˇ jeuˬ k'oeˇ deuˬ dawˬ k'oeˇ dawˬ-ahˇ ya gaˬ ngeh , Laˬ k'aˬ cehˇ-awˇ Miˬyehˇ-euˬ dawˬ kawˬ-ahˇ ja ceuˬ-euˬ meh . Mˬ maˬ maˬ byaˆ zaˇ ziˇ deh˰-eu jeˬ za ni tseˇ doˆ taˬ-euˬ tsawˇ haˬ deuˬ , jah-eu tsawˇ haˬ pyeu˰ laˇ-euˬ meh .
44013049	Miˇ k'ahˬ k'oeˇ k'ahˬ-ahˇ Sahˬpaˬ Miˬyehˇ-euˬ dawˬ yawˬ gaˇ na lu˰ gaˬ doe-iˇ-euˬ meh .
44013050	Ehˇ k'aw˰ , meuˬ la˰ k'oeˇ aˬ yui˰ aˬ tsu geu˰ lu˰-eu deuˬ hawˇ-eu , Miˬyehˇ-ahˇ uˬ duˬ tahˬ-eu myaˆ pyawˬ naˇ mehˇ jaˆ-eu aˬ cawˬ tsawˇ jeuˬ zaˬ miˬ zaˬ deuˬ , Pawˇluˆ hawˇ-eu Baˬnaˬbaˇ-ahˇ nui ma pehˇ ni Yuˇdaˆ tsawˇ haˬ deuˬ kawˆ-awˇ , aˬ yaw˰ nya˰-ahˇ bi k'ehˬ-awˇ , miˇ k'ahˬ k'oeˇ k'ahˬ-ahˇ neh bi teh dzeh-euˬ meh .
44013051	G'aˬ k'ehˇ k'oeˇ nyiˬ g'aˬ-aˬ , aˬ yaw˰ nya˰-euˬ aˬ kuiˇ pehˬ zaˬ-ahˇ leh˰-eu k'aˬ lehˇ aˬ yaw˰ ma˰-ahˇ sawˆ k'aˇ nehˬ ya˰-awˇ Iˇgawˇniˇ meuˬ-ahˇ le-euˬ meh .
44013052	Aˬdiˇawˬ meuˬ-ahˇ jawˇ-eu jah-eu tsawˇ haˬ k'oeˇ deuˬ-aˬ , laˬ k'aˬ cehˇ-eu jeˬ hawˇ-eu Muiˬ-eu shawˇ-eu Yaw sahˇ Miˬyehˇ tiˬ byah ni ahˇ lu˰-eu meh .
44014001	Pawˇluˆ hawˇ-eu Baˬnaˬbaˇ aˬ nya˰ Iˇgawˇniˇ meuˬ-ahˇ le keuˆ-awˇ jawˇ ngeh , Yuˇdaˆ tsawˇ haˬ-euˬ uˬ duˬ tahˬ nymˇ-ahˇ daˆ leˇ-awˇ dawˬ ngehˬ leˇ-euˬ meh . K'oeˇ gaˇ k'aw˰ , Yuˇdaˆ tsawˇ haˬ maˬ ehˇ , aˬ cawˬ tsawˇ jeuˬ maˬ ehˇ , g'awˬ mya ni jah-eu tsawˇ haˬ pyeu˰ laˇ-euˬ meh .
44014002	Ehˇ k'aw˰ , maˬ jah-eu Yuˇdaˆ tsawˇ haˬ deuˬ-aˬ , aˬ cawˬ tsawˇ jeuˬ-ahˇ kawˆ-awˇ , jah-eu tsawˇ haˬ deuˬ-ahˇ muiˇ laˇ ni jahˇ-euˬ meh .
44014003	G'aˬ k'ehˇ k'oeˇ nyiˬ g'aˬ k'oeˇ gaˇ g'awˬ myahˇ ni jawˇ-awˇ , Sahˬpaˬ Miˬyehˇ-euˬ gaˇ kawˆ k'aˬ duˬ ni mehˬ-euˬ meh . Sahˬpaˬ Miˬyehˇ neh aˬ yaw˰ nya˰-ahˇ zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu g'awˬ mya jeˬ jahˇ nya-eu baoˬ bi˰-eu la˰ k'oeˇ , aˬ yaw˰-euˬ g'awˬ shaˬ gaˬ-eu jeˬ gaˇ kawˆ mehˬ-eu k'oeˇ tsaˬ-eu jeˬ pyeu˰-eu saˇ kiˇ bi doˆ laˇ-euˬ meh .
44014004	Meuˬ k'oeˇ meuˬ-ahˇ jawˇ-eu tsawˇ haˬ deuˬ nyiˬ paˆ paˆ-iˇ-euˬ meh . Tiˬ paˆ na deuˬ Yuˇdaˆ tsawˇ haˬ deuˬ jawˇ paw pyawˬ-awˇ , tiˬ paˆ na deuˬ-aˬ , g'aˬ k'ehˇ k'oeˇ nyiˬ g'aˬ jawˇ paw pyawˬ-euˬ meh .
44014005	K'oeˇ naˇ , aˬ cawˬ tsawˇ jeuˬ tiˬ paˆ na deuˬ hawˇ-eu Yuˇdaˆ tsawˇ haˬ tiˬ paˆ na deuˬ-aˬ , aˬ yaw˰ ma˰-euˬ aˬ yui˰ aˬ tsu deuˬ nehˬ-ehˇ gm leˇ-awˇ , g'aˬ k'ehˇ k'oeˇ nyiˬ g'aˬ-ahˇ yehˬ bawˬ sehˇ lu-ehˇ jahˇ nehˬ-awˇ k'aˬ lo biˬ-eu lehˇ g'eh-eu meh .
44014006	Gaˇ kawˆ k'oeˇ g'aˬ k'ehˇ k'oeˇ nyiˬ g'aˬ ya siˬ ngeh , Luˇdaˬlaˇ meuˬ , Deˬbeˬ meuˬ hawˇ-eu , dawˬ peh jaˆ-eu miˇ k'ahˬ-ahˇ cehˆ-euˬ meh .
44014007	K'oeˇ gaˇ , aˬ yaw˰ ma˰ Laˬ k'aˬ cehˇ-eu Guiˬ lahˬ dawˬ mehˬ-euˬ meh .
44014008	Luˇdaˬlaˇ meuˬ-ahˇ , deh˰ le ngeh neh aˬ kuiˇ yaw cawˆ miˇ neh , gaˇ ma tiˬ to˰-iˬ maˬ zoˬ haw-euˬ tsawˇ haˬ tiˬ g'aˬ jawˇ-eu meh .
44014009	Aˬ yaw˰ nuiˇ-awˇ , Pawˇluˆ dawˬ ngehˬ gaˇ naˇ haˬ lu˰-eu meh . Aˬ yaw˰-aˬ , taˬ leˇ nya ni jah-eu nui ma ahˇ lu˰ gaˇ Pawˇluˆ ya mawˇ-euˬ miˇ neh , aˬ yaw˰-ahˇ haw tsoˆ-awˇ ,
44014010	" Tuˇ-awˇ dawˇ coe ni yaw˰-awˬ " lehˇ , teˇ saˇ yaw k'aˆ k'aˆ-ehˇ ehˇ nehˬ-euˬ meh . Tsawˇ haˬ k'oeˇ g'aˬ tsawˬ tuˇ laˇ-awˇ , gaˇ ma cah-euˬ meh .
44014011	Pawˇluˆ k'oeˇ lo˰-ehˇ mˇ-euˬ gaˇ tsawˇ haˬ aˇ ma˰ ya mawˇ ngeh , " Miˬ yehˇ k'oeˇ deuˬ tsawˇ haˬ lo˰-ehˇ pyeu˰ le-awˇ , aˬ dui jawˇ gaˇ za˰ le-euˬ ngaˇ " lehˇ , aˬ yaw˰ ma˰-euˬ Luˇgawˇni dawˬ-ahˇ neh guˇ-eu meh .
44014012	Baˬnaˬbaˇ-ahˇ Juˇsaˆ lehˇ aˬ yaw˰ ma˰ myahˇ nehˬ-awˇ , Pawˇluˆ g'aˬ-aˬ ngehˬ zaˬ tmˇ zaˬ pyeu˰-eu miˇ neh , Heˬmeˬ lehˇ myahˇ nehˬ-euˬ meh .
44014013	Meuˬ meuˬ dzeˇ jaˆ-eu Juˇsaˆ miˬ yehˇ-euˬ uˬ duˬ tahˬ nymˇ-ahˇ jawˇ-eu piˇ ma tiˬ g'aˬ , meuˬ-euˬ lahˇ k'ehˬ-ahˇ mawˇ neˇ mawˇ gaw hawˇ-eu aˇ yehˆ hehˇ la˰-awˇ , aˬ yaw˰ hawˇ-eu tsawˇ haˬ aˇ ma˰ k'oeˇ deuˬ g'aˬ k'ehˇ k'oeˇ nyiˬ g'aˬ-ahˇ lawˇ nehˬ-eu lehˇ g'eh-eu meh .
44014014	Tsawˇ haˬ k'oeˇ deuˬ k'oeˇ lo˰-ehˇ jahˇ-eu lehˇ g'eh-eu gaˇ kawˆ , Baˬnaˬbaˇ hawˇ-eu Pawˇluˆ aˬ nya˰ ya gaˬ ngeh , aˬ yaw˰ nya˰ yawˬ ha dm lu˰-eu mehˬ tsoeˬ g'eu pyaˬ-awˇ , heu lo˰-ehˇ guˇ guˇ-ehˇ tsawˇ haˬ aˇ ma˰ yaw kaˬ-ahˇ coeˬ uˇ g'eh-euˬ meh .
44014015	" Naw ma˰ aˬ jeˬ miˇ neh teu lo˰-ehˇ jahˇ te . Nga nya˰ k'aw˰ naw ma˰ lo˰-ehˇ tsawˇ haˬ zaˬ ma . Gaˇ dahˇ maˬ tsoeˬ-eu gaˇ kawˆ heu deuˬ-ahˇ naw ma˰ byehˇ dzeh-awˇ , mˬ , miˇ , iˬ ma laˆ shaˆ hawˇ-eu k'oeˇ gaˇ k'aˇ jawˇ k'aˇ jaˆ-eu yawˬ jeˬ na lu˰-ahˇ beh-euˬ g'aˬ pyeu˰-eu deh˰ lu˰-eu Miˬyehˇ jawˇ paw bi g'o˰ pyawˇ laˇ-eu g'aˇ duˬ , nga nya˰ heu gaˇ Laˬ k'aˬ cehˇ-eu Guiˬ lahˬ dawˬ mehˬ laˇ-euˬ ma .
44014016	Dzeuˇlaˇ-euˬ aˇ yamˬ-ahˇ , tsawˇ jeuˬ dawˬ tawˆ lu˰ yawˬ ha-euˬ zahˇ yawˬ ha tawˬ-awˇ bi deh˰ tawˬ-euˬ meh .
44014017	Ehˇ k'aw˰ , aˬ yaw˰ neh mˇ-euˬ yaw muiˬ jeˬ la˰ k'oeˇ , aˬ yaw˰ deh˰ lu˰ jawˇ lu˰-eu gaˇ kawˆ aˬ myah lu˰ bi siˬ bi mawˇ-euˬ meh . Aˬ yaw˰ naw ma˰-ahˇ mˬ k'oeˇ taˆ neh uˬ yehˇ bi yehˇ le-awˇ , aˇ yamˬ tsaˬ ngeh dzaˬ la g'o cehˇ bi keuˆ le-euˬ meh . Naw ma˰-ahˇ dzaˬ dzaˬ dawˇ dawˇ bi˰-awˇ , naw ma˰-euˬ nui ma la˰ k'oeˇ laˬ k'aˬ cehˇ-eu jeˬ bi byah laˇ-euˬ meh . "
44014018	Aˬ yaw˰ nya˰ k'oeˇ naˆ ni ehˇ keuˆ-awˇ , aˬ yaw˰ ma˰ neh aˬ yaw˰ nya˰-ahˇ maˬ bi lawˇ-eu g'aˇ duˬ maˬ g'aˬ maˬ na-ehˇ ja g'aˬ-euˬ meh .
44014019	Biˇsiˇdiˇ miˇ k'ahˬ Aˬdiˇawˬ meuˬ hawˇ-eu Iˇgawˇniˇ meuˬ-ahˇ jawˇ-eu Yuˇdaˆ tsawˇ haˬ tiˬ deuˬ laˇ-awˇ , tsawˇ haˬ aˇ ma˰-ahˇ aˬ yaw˰ ma˰ jawˇ paw pyawˬ ni mehˇ shuiˇ shuiˇ tawˆ-awˇ , Pawˇluˆ-ahˇ k'aˬ lo biˬ-awˇ , shiˇ-euˬ ngaˇ lehˇ noeˬ-awˇ , meuˬ la˰ nyiˇ g'eu dzeh ha-iˇ-euˬ meh .
44014020	Ehˇ k'aw˰ , jah-eu tsawˇ haˬ deuˬ aˬ yaw˰ ga-eu tiˬ jawˬ uiˬ le ngeh , aˬ yaw˰ tuˇ laˇ-awˇ , meuˬ-ahˇ g'o˰ uˇ leˇ-euˬ meh . Yawˬ nah yawˬ , Baˬnaˬbaˇ aˬ yaw˰ nya˰-ehˇ Deˬbeˬ meuˬ-ahˇ iˇ-euˬ meh .
44014021	Pawˇluˆ hawˇ-eu Baˬnaˬbaˇ aˬ nya˰ Deˬbeˬ meuˬ-ahˇ Laˬ k'aˬ cehˇ-eu Guiˬ lahˬ dawˬ mehˬ-awˇ , tsawˇ haˬ g'awˬ mya ni zaˬ lahˇ pyeu˰ laˇ-euˬ meh . K'oeˇ naˇ , Luˇdaˬlaˇ meuˬ , Iˇgawˇniˇ meuˬ , Biˇsiˇdiˇ miˇ k'ahˬ-ahˇ jaˆ-eu Aˬdiˇawˬ meuˬ heu deuˬ-ahˇ , tiˬ meuˬ saˇ-iˬ tiˬ meuˬ g'o˰ leˇ lu˰-eu meh .
44014022	Jah-eu jeˬ la˰ k'oeˇ zi˰ ni , jah-eu tsawˇ haˬ deuˬ-ahˇ aˬ yaw˰ nya˰ g'aˬ bi˰ ya˰-euˬ meh . " Miˬyehˇ miˇ k'ahˬ-ahˇ uˇ leˇ-eu g'aˇ duˬ , shaˬ zahˬ g'awˬ mya jeˬ-ahˇ aˬ dui ya tahˬ puˬ teh˰-a " lehˇ mehˬ nehˬ tsoˆ nehˬ ya˰-euˬ meh .
44014023	Ka li zaˬ aˇ muˇ yawˬ muˇ na lu˰ la˰ k'oeˇ , aˬ yui˰ aˬ tsu tseˇ doˆ nehˬ-awˇ , maˬ dzaˬ-eu zahˇ jahˇ-awˇ guiˬ lahˬ shaˇ-eu la˰ k'oeˇ , aˬ yaw˰ ma˰ jah lu˰-eu Sahˬpaˬ Miˬyehˇ-euˬ aˬ la˰ la˰ k'oeˇ a nehˬ ya˰-euˬ meh .
44014024	Biˇsiˇdiˇ miˇ k'ahˬ doe ni cah g'aˬ-awˇ , Paˬbuˇliˇ miˇ k'ahˬ-ahˇ paˇ g'o˰ ka le-euˬ meh .
44014025	Beˬlaˬgeˬ meuˬ-ahˇ Miˬyehˇ dawˬ kawˬ mehˬ nehˬ ya˰-awˇ , Aˬdaˬliˇ meuˬ-ahˇ iˇ-euˬ meh .
44014026	K'oeˇ gaˇ neh naˇ , lawˬ dziˬ-awˇ Aˬdiˇawˬ meuˬ-ahˇ g'o˰ keuˆ-iˇ-euˬ meh . Nymˬ-mˇ aˬ yaw˰ nya˰ neh mˇ g'aˬ-euˬ gaˇ heu deuˬ-ahˇ aˬ yaw˰ nya˰ mˇ-eu lehˇ g'eh ngeh , Aˬdiˇawˬ meuˬ la˰ k'oeˇ aˬ yaw˰ nya˰-ahˇ Miˬyehˇ-euˬ aˬ la˰ la˰ k'oeˇ a nehˬ-euˬ meh .
44014027	Aˬ yaw˰ nya˰ Aˬdiˇawˬ meuˬ-ahˇ g'o˰ keuˆ le ngeh , Ka li zaˬ aˇ muˇ la˰ k'oeˇ jawˇ-eu tsawˇ haˬ deuˬ-ahˇ kuˇ uiˬ-awˇ , aˬ yaw˰ nya˰ nehˬ-ehˇ Miˬyehˇ neh k'aˇ mˇ k'aˇ shaˇ-euˬ gaˇ kawˆ hawˇ-eu , aˬ cawˬ tsawˇ jeuˬ deuˬ jah-eu tsawˇ haˬ pyeu˰ laˇ ni Miˬyehˇ gaˇ ma aˬ joˆ-ehˇ pah nehˬ la˰-euˬ gaˇ kawˆ dzawˇ nehˬ-euˬ meh .
44014028	K'oeˇ naˇ , jah-eu tsawˇ haˬ k'oeˇ deuˬ nehˬ-ehˇ , k'oeˇ gaˇ aˬ yaw˰ nya˰ g'awˬ myahˇ ni jawˇ-euˬ meh .
44015001	Yuˇdaˆ miˇ k'ahˬ-ahˇ jawˇ-eu tsawˇ haˬ tiˬ paˆ na deuˬ Aˬdiˇawˬ meuˬ-ahˇ laˇ-awˇ , " Moˇseˬ-euˬ Zahˇ dawˬ k'o˰ dawˬ la˰ k'oeˇ ehˇ taˬ-euˬ lo˰-ehˇ baˆ k'oˆ mehˬ dzaˬ maˬ yehˬ naˇ , naw ma˰ ka k'o˰-eu jeˬ-ahˇ maˬ za nya-aˇ " lehˇ , jah-eu tsawˇ haˬ deuˬ-ahˇ mehˬ laˇ-euˬ meh .
44015002	Gaˇ kawˆ k'oeˇ-ahˇ ta˰ leˇ-awˇ , Pawˇluˆ hawˇ-eu Baˬnaˬbaˇ aˬ nya˰ tsawˇ haˬ k'oeˇ deuˬ nehˬ-ehˇ pyehˇ dui dui-euˬ meh . K'oeˇ miˇ neh , gaˇ kawˆ k'oeˇ hmˬ-ahˇ ta˰ leˇ-awˇ , Pawˇluˆ hawˇ-eu Baˬnaˬbaˇ aˬ nya˰-ahˇ , Aˬdiˇawˬ meuˬ-ahˇ jawˇ-eu tsawˇ haˬ tiˬ paˆ na deuˬ nehˬ-ehˇ Yeˬluˇsaˬlehˬ meuˬ-ahˇ bi iˇ-awˇ , g'aˬ k'ehˇ deuˬ hawˇ-eu aˬ yui˰ aˬ tsu deuˬ nehˬ-ehˇ bi ja cawˬ-iˇ-eu g'aˇ duˬ ja tsehˆ-euˬ meh .
44015003	Aˬ yaw˰ ma˰-ahˇ Ka li zaˬ aˇ muˇ neh k'ehˇ-awˇ bi iˇ-euˬ meh . Piˇniˇshaˆ miˇ k'ahˬ hawˇ-eu Saˬmaˬliˆ miˇ k'ahˬ k'oeˇ deuˬ-ahˇ iˇ lu˰ ngeh , aˬ cawˬ tsawˇ jeuˬ deuˬ Miˬyehˇ jawˇ paw g'o˰ pyawˇ laˇ-euˬ gaˇ kawˆ ja mehˬ-euˬ meh . Gaˇ kawˆ k'oeˇ k'aˇ ya gaˬ-euˬ jah-eu tsawˇ haˬ dawˬ tawˆ lu˰ , laˬ k'aˬ cehˇ dui dui-euˬ meh .
44015004	Aˬ yaw˰ ma˰ Yeˬluˇsaˬlehˬ meuˬ-ahˇ iˇ keuˆ ngeh , Ka li zaˬ aˇ muˇ maˬ ehˇ , g'aˬ k'ehˇ deuˬ maˬ ehˇ , aˬ yui˰ aˬ tsu deuˬ maˬ ehˇ , aˬ yaw˰ ma˰-ahˇ laˬ k'aˬ tiˬ cehˇ ha-euˬ meh . K'oeˇ ngeh , aˬ yaw˰ nya˰-ahˇ g'oe-awˇ Miˬyehˇ neh k'aˇ mˇ k'aˇ shaˇ-euˬ jeˬ dawˬ tawˆ lu˰ , aˬ yaw˰ ma˰-ahˇ dzawˇ mehˬ nehˬ-euˬ meh .
44015005	Ehˇ k'aw˰ , Paˬliˬsehˇ aˇ muˇ-ahˇ uˇ-eu jah-eu tsawˇ haˬ tiˬ paˆ na deuˬ tuˇ laˇ-awˇ , " Aˬ cawˬ tsawˇ jeuˬ g'eh baˆ k'oˆ mehˬ dzaˬ ya bi yehˬ-awˇ , Moˇseˬ-euˬ Zahˇ dawˬ k'o˰ dawˬ-ahˇ ya bi caw teh teh˰-a " lehˇ ehˇ-eu meh .
44015006	K'oeˇ ngeh , g'aˬ k'ehˇ deuˬ hawˇ-eu aˬ yui˰ aˬ tsu deuˬ uiˬ leˇ-awˇ , gaˇ kawˆ k'oeˇ bawˬ dzaˬ-euˬ meh .
44015007	Gaˇ kawˆ k'oeˇ aˬ yaw˰ ma˰ ja dui dui-euˬ meh . G'awˬ myahˇ ni ja keuˆ la˰ ngeh Beˬtuˆluˆ tuˇ laˇ-awˇ , heu lo˰-ehˇ ehˇ-eu meh . " Aˬ yui˰ aˬ nyiˇ deuˬ-oˇ , aˬ cawˬ tsawˇ jeuˬ g'eh Laˬ k'aˬ cehˇ-eu Guiˬ lahˬ dawˬ heu-ahˇ ya gaˬ-awˇ jah laˇ nya ni dawˬ mehˬ mehˬ-iˇ-eu g'aˇ duˬ , aˬ dui ma˰ la˰ k'oeˇ yaw beh ngeh neh Miˬyehˇ ngaˬ-ahˇ tseˇ doˆ-euˬ naw ma˰ siˬ nya lu˰ meh .
44015008	Tsawˇ haˬ zaˬ-euˬ nui ma-ahˇ siˬ jiˇ mawˇ jiˇ lu˰-eu Miˬyehˇ-aˬ , aˬ dui-ahˇ Muiˬ-eu shawˇ-eu Yaw sahˇ Miˬyehˇ bi˰ la˰-euˬ lo˰-ehˇ , aˬ cawˬ tsawˇ jeuˬ-ahˇ k'aw˰ bi˰ nehˬ-eu la˰ k'oeˇ , aˬ yaw˰ ma˰-ahˇ k'aw˰ aˬ yaw˰ ha geu˰-eu gaˇ kawˆ aˬ dui-ahˇ bya cehˆ ni bi mawˇ la˰-euˬ meh .
44015009	Aˬ dui hawˇ-eu aˬ yaw˰ ma˰-ahˇ aˬ yaw˰ tiˬ jeˬ-iˬ maˬ sawˇ beu-a . Aˬ yaw˰ ma˰ jah-eu miˇ neh , aˬ yaw˰ iˬ baˇ pyehˬ nehˬ-euˬ meh .
44015010	Toˆ-ehˇ ngeuˇ naˇ , aˬ dui-euˬ aˬ poeˬ aˬ bawˇ deuˬ maˬ ehˇ , aˬ dui maˬ ehˇ , maˬ daˬ coeˇ-eu k'aˆ behˆ k'oeˇ-ahˇ jah-eu tsawˇ haˬ deuˬ-euˬ naˇ k'ah ciˬ pi nehˬ-eu la˰ k'oeˇ , aˬ jeˬ miˇ neh naw ma˰ Miˬyehˇ-ahˇ lawˬ haw-eu g'eh te .
44015011	Sahˬpaˬ Yeˬsuˇ-euˬ guiˬ lahˬ yaw dzahˇ baˬ da neh aˬ dui ka k'o˰-eu jeˬ za-euˬ ma lehˇ jah-eu ma . K'oeˇ lo˰-ehˇ duˇ ni , aˬ yaw˰ ma˰ k'aw˰ ka k'o˰-eu jeˬ k'oeˇ lo˰-ehˇ za teh˰-a . "
44015012	Baˬnaˬbaˇ hawˇ-eu Pawˇluˆ aˬ nya˰ , Miˬyehˇ neh aˬ yaw˰ nya˰-ahˇ g'oe-awˇ aˬ cawˬ tsawˇ jeuˬ-euˬ mehˬ shi mˇ mehˬ-euˬ zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu jeˬ gaˇ kawˆ dzawˇ mehˬ ngeh , uiˬ laˇ taˬ-euˬ tsawˇ haˬ dawˬ tawˆ lu˰ ciˬ cuˇ ni jawˇ-awˇ naˇ haˬ-euˬ meh .
44015013	Aˬ yaw˰ nya˰ dzawˇ mehˬ g'aˬ ngeh , Yaˬkoˆ heu lo˰-ehˇ ehˇ-eu meh . " Aˬ yui˰ aˬ nyiˇ deuˬ-oˇ , ngaˇ ehˇ gaˇ tiˬ poˆ naˇ haˬ sheˇ .
44015014	Aˬ cawˬ tsawˇ jeuˬ la˰ k'oeˇ Miˬyehˇ-ahˇ ta˰-eu aˇ muˇ tiˬ muˇ bi baw laˇ-euˬ la˰ k'oeˇ , aˬ cawˬ tsawˇ jeuˬ-ahˇ g'eh Miˬyehˇ ha geu˰ dahˬ beh-euˬ gaˇ kawˆ bya cehˆ ni bi siˬ bi mawˇ la˰-euˬ k'oeˇ hmˬ , Siˇmoˬ neh naw ma˰-ahˇ ja mehˬ g'aˬ-euˬ meh .
44015015	Gaˇ kawˆ heu Miˬyehˇ g'aˇ duˬ ngehˬ dah-eu deuˬ neh ehˇ taˬ ya˰-euˬ dawˬ-ahˇ tsaˬ dui dui leˇ-eu meh . Jaˇli˰ la˰ k'oeˇ ehˇ taˬ-euˬ-aˬ ,
44015016	' Gaˇ kawˆ heu deuˬ pyeu˰ laˇ g'aˬ ngeh , ngaˬ-euˬ g'awˇ mawˇ paˇ g'o˰ le-awˇ , Daˬbiˇ-euˬ miˇ k'ahˬ laˆ zi˰ ma . Yaw cawˆ deuˬ-ahˇ paˇ gawˬ muiˬ-awˇ , zi˰ dah ni paˇ bi pyeu˰ laˇ ma .
44015017	Dzeˇ-eu miˇ tsaˬ tsawˇ jeuˬ dawˬ tawˆ , ngaˇ jawˇ gaˇ g'o˰ laˇ jiˇ teh˰-a . Ngaˬ-euˬ tsawˇ haˬ bi pyeu˰-eu lehˇ , ngaˬ neh kuˇ-euˬ aˬ cawˬ tsawˇ jeuˬ , dawˬ tawˆ g'o˰ laˇ jiˇ teh˰-a lehˇ ,
44015018	gaˇ kawˆ heu deuˬ aˇ hu ba neh , bi siˬ la˰-euˬ yaw sahˇ pyeu˰-eu , SahˬpaˬMiˬyehˇ ehˇ taˬ-euˬ meh . '
44015019	" K'oeˇ miˇ neh , Miˬyehˇ jawˇ paw g'o˰ pyawˇ laˇ lu˰-eu aˬ cawˬ tsawˇ jeuˬ deuˬ-ahˇ laˆ bahˬ-eu maˬ tsaˬ-a lehˇ ngaˇ ehˇ tsehˆ-eu ma .
44015020	Ehˇ k'aw˰ , aˬ yaw˰ ma˰-ahˇ sahˬ bo˰ bo˰ nehˬ-awˇ , tahˬ pahˬ aˬ ma mawˇ kawˇ-ahˇ lawˇ nehˬ-euˬ maˬ shawˇ-eu dzaˇ deuˬ-ahˇ dzaˬ-eu , maˬ tsaˬ maˬ dawˇ-eu la˰ k'oeˇ k'aˬ miˬ sheu ta˰-eu , shiˬ maˬ seh˰ dzeˇ ni pa˰ seh˰-euˬ shaˬ jiˇ hawˇ-eu shiˬ dzaˬ-eu , heu deuˬ-ahˇ maˬ mˇ ni ya yahˇ meh lehˇ ehˇ nehˬ-eu tsaˬ teh˰-a .
44015021	Aˬ jeˬ miˇ neh ehˇ naˇ , Jawˇ nah aˬ yaw˰ nah yaw˰ uˬ duˬ tahˬ nymˇ la˰ k'oeˇ aˇ hu ba neh Moˇseˬ-euˬ Zahˇ dawˬ k'o˰ dawˬ gui mehˬ ka le˰-awˇ , meuˬ yawˬ meuˬ na lu˰ la˰ k'oeˇ dawˬ k'oeˇ deuˬ mehˬ nehˬ-euˬ meh . "
44015022	K'oeˇ naˇ , aˬ yaw˰ ma˰ la˰ k'oeˇ tsawˇ haˬ tseˇ doˆ-awˇ , Pawˇluˆ hawˇ-eu Baˬnaˬbaˇ nehˬ-ehˇ Aˬdiˇawˬ meuˬ-ahˇ bi le-eu g'aˇ duˬ , g'aˬ k'ehˇ deuˬ hawˇ-eu aˬ yui˰ aˬ tsu deuˬ Ka li zaˬ aˇ muˇ nehˬ-ehˇ bawˬ dzaˬ tsehˆ-euˬ meh . Jah-eu tsawˇ haˬ deuˬ yaw zeu baw dui dui-eu Baˬsaˬbaˆ lehˇ kuˇ-eu Yuˇdaˆ hawˇ-eu Siˬlaˆ aˬ nya˰-ahˇ tseˇ doˆ-awˇ ,
44015023	sahˬ bo˰ heu ta˰ aˬ yaw˰ nya˰ nehˬ-ehˇ dawˆ caw g'eh-euˬ meh . " Aˬdiˇawˬ meuˬ , Suˇliˆ miˇ k'ahˬ hawˇ-eu , Giˇliˇciˆ miˇ k'ahˬ heu deuˬ-ahˇ jawˇ-eu Yuˇdaˆ tsawˇ haˬ maˬ ngeuˇ-eu aˬ yui˰ aˬ nyiˇ deuˬ jawˇ gaˇ , naw ma˰-euˬ aˬ yui˰ aˬ nyiˇ pyeu˰-eu nga ma˰ g'aˬ k'ehˇ deuˬ hawˇ-eu aˬ yui˰ aˬ tsu deuˬ , sahˬ bo˰ bo˰-awˇ dawˬ cawˬ puˬ ahˇ le˰-eu ma .
44015024	Nga ma˰-euˬ tsawˇ haˬ tiˬ paˆ na deuˬ naw ma˰ jawˇ gaˇ laˇ-awˇ , naw ma˰-euˬ nui ma suˬ saˬ-awˇ poˆ poˆ laˆ laˆ-ehˇ noeˬ ni mehˬ laˇ-euˬ gaˇ kawˆ ya gaˬ g'aˬ-euˬ ma . Tsawˇ haˬ k'oeˇ deuˬ-ahˇ nga ma˰ neh mehˬ-awˇ bi laˇ-euˬ maˬ ngeuˇ .
44015025	K'oeˇ miˇ neh , nga ma˰ bawˬ dzaˬ-awˇ dawˬ tawˆ lu˰ nui ma tsaˬ-eu la˰ k'oeˇ , naw ma˰ jawˇ gaˇ bi laˇ-eu tsawˇ haˬ tseˇ doˆ-euˬ ma . Aˬ dui-euˬ Sahˬpaˬ Yeˬsuˇ Ka li g'aˇ duˬ yawˬ ha-euˬ g'awˇ mawˇ shiˇ gaˇ maˬ guˆ ni gaˇ mˇ-eu nga ma˰ zawˇ gaˬ-eu Baˬnaˬbaˇ hawˇ-eu Pawˇluˆ aˬ nya˰ nehˬ-ehˇ , nga ma˰ neh tseˇ doˆ-euˬ tsawˇ haˬ bi laˇ caw ma .
44015027	Yuˇdaˆ hawˇ-eu Siˬlaˆ aˬ nya˰-ahˇ bi laˇ ma . Nga ma˰ neh k'aˇ bo˰ taˬ-euˬ gaˇ kawˆ heu , aˬ yaw˰ nya˰ dzawˇ nehˬ la˰ teh˰-a .
44015028	Maˬ caw teh-ehˇ maˬ g'eh nya-eu zahˇ sahˇ k'o˰ heu deuˬ maˬ ngeuˇ naˇ , naw ma˰-ahˇ k'aˆ behˆ aˇ dzehˬ maˬ ciˬ pi nehˬ-eu g'aˇ duˬ , Muiˬ-eu shawˇ-eu Yaw sahˇ Miˬyehˇ hawˇ-eu nga ma˰ nui ma tsaˬ-eu ma .
44015029	Tahˬ pahˬ aˬ ma mawˇ kawˇ-ahˇ lawˇ nehˬ g'aˬ-euˬ jeˬ taˬ dzaˬ . Shiˬ taˬ dzaˬ . Shiˬ maˬ seh˰ dzeˇ ni pa˰ seh˰-euˬ shaˬ jiˇ taˬ dzaˬ . Maˬ tsaˬ maˬ dawˇ-eu la˰ k'oeˇ k'aˬ miˬ taˬ sheu . Heu deuˬ-ahˇ maˬ mˇ ni g'eh nya naˇ , muiˬ dui dui teh˰-a . Guiˬ lahˬ huiˬ lu˰-uˇ . "
44015030	K'ehˇ g'eh-euˬ tsawˇ haˬ k'oeˇ deuˬ Aˬdiˇawˬ meuˬ-ahˇ iˇ keuˆ ngeh , jah-eu tsawˇ haˬ dawˬ tawˆ lu˰ kuˇ uiˬ-awˇ , sahˬ bo˰ k'oeˇ ta˰ bi˰ nehˬ-euˬ meh .
44015031	Aˬ yaw˰ ma˰ sahˬ bo˰ k'oeˇ ta˰-ahˇ gui haw ngeh , aˬ yaw˰ ma˰-ahˇ g'aˬ bi˰ nehˬ-eu gaˇ kawˆ bo˰ taˬ-euˬ miˇ neh laˬ k'aˬ cehˇ dui dui-eu meh .
44015032	Yuˇdaˆ hawˇ-eu Siˬlaˆ aˬ nya˰ k'aw˰ , Miˬyehˇ g'aˇ duˬ ngehˬ dah-eu tsawˇ haˬ pyeu˰-eu lo˰-ehˇ , aˬ yaw˰ ma˰-ahˇ dawˬ g'awˬ myahˇ ni ngehˬ-awˇ g'aˬ bi˰ lahˬ nehˬ-euˬ meh .
44015033	Aˬ yaw˰ nya˰ k'oeˇ gaˇ tiˬ k'ehˬ jawˇ g'aˬ ngeh , aˬ yaw˰ nya˰-ahˇ k'ehˇ g'eh la˰-euˬ deuˬ jawˇ gaˇ bi g'o˰-iˇ-eu g'aˇ duˬ , jah-eu tsawˇ haˬ k'oeˇ deuˬ aˬ yaw˰ nya˰-ahˇ laˬ k'aˬ cehˇ taˆ ni pyehˬ nehˬ-euˬ meh .
44015035	Pawˇluˆ hawˇ-eu Baˬnaˬbaˇ aˬ nya˰-aˬ , Aˬdiˇawˬ meuˬ la˰ k'oeˇ tiˬ k'ehˬ tiˬ yamˬ jawˇ-awˇ , aˬ cawˬ g'awˬ mya g'aˬ nehˬ-ehˇ tiˬ kawˆ lo˰-ehˇ Sahˬpaˬ Miˬyehˇ-euˬ dawˬ kawˬ mehˬ nehˬ tsoˆ nehˬ-euˬ meh .
44015036	Aˇ nah aˇ yamˬ ui cuiˆ myahˇ laˇ ngeh , Baˬnaˬbaˇ-ahˇ Pawˇluˆ ehˇ nehˬ-eu , " Aˇ nya˰ neh Sahˬpaˬ Miˬyehˇ-euˬ dawˬ kawˬ k'aˇ mehˬ ya˰-euˬ meuˬ yawˬ meuˬ na lu˰-ahˇ dawˬ deh g'o˰ g'a-iˇ-awˇ , jah-eu tsawˇ haˬ pyeu˰-eu aˬ yui˰ aˬ nyiˇ k'oeˇ deuˬ aˬ joˆ-ehˇ jawˇ lu˰ nga lehˇ haw-iˇ kaˇ-euˇ . "
44015037	Baˬnaˬbaˇ-aˬ , Maˬkuˆ lehˇ kuˇ-eu Yoˇhaˬ-ahˇ k'aw˰ sheuˬ g'eh maw˰-eu meh .
44015038	Ehˇ k'aw˰ , aˬ yaw˰-ahˇ sheuˬ g'eh-eu maˬ tsaˬ-a lehˇ Pawˇluˆ noeˬ-eu meh . Aˬ jeˬ miˇ neh ehˇ naˇ , yaw beh Miˬyehˇ dawˬ kawˬ mehˬ-eu cah ngeh jawˇ , aˇ saˬ saˬ ngeh keuˆ ni maˬ cah-ehˇ , Paˬbuˇliˇ miˇ k'ahˬ-ahˇ iˇ keuˆ ngeh aˬ yaw˰ nya˰-ahˇ byehˇ dzeh-awˇ aˬ yaw˰ tiˬ g'aˬ teh˰-ehˇ g'o˰ le-euˬ meh .
44015039	Aˬ yaw˰ nya˰ yaw kaˬ gaˇ kawˆ k'oeˇ yaw k'aˆ-ehˇ ja dzaˬ-awˇ g'awˬ-iˇ-euˬ meh . Baˬnaˬbaˇ g'aˬ Maˬkuˆ-ahˇ sheuˬ-awˇ , Guˇbaˬluˇ iˇ jaw lahˇ-ahˇ lawˬ dziˬ-awˇ iˇ-euˬ meh .
44015040	Pawˇluˆ g'aˬ-aˬ , jah-eu tsawˇ haˬ deuˬ neh aˬ yaw˰-ahˇ Sahˬpaˬ Miˬyehˇ-euˬ guiˬ lahˬ yaw dzahˇ la˰ k'oeˇ bi a nehˬ g'aˬ miˇ tsa , Siˬlaˆ-ahˇ tseˇ doˆ-awˇ sheuˬ g'eh-euˬ meh .
44015041	Suˇliˆ miˇ k'ahˬ hawˇ-eu Giˇliˇciˆ miˇ k'ahˬ-ahˇ cah-iˇ-awˇ , Ka li zaˬ aˇ muˇ deuˬ zi˰ laˇ ni g'aˬ bi˰ nehˬ-iˇ-euˬ meh .
44016001	K'oeˇ naˇ , Deˬbeˬ meuˬ hawˇ-eu Luˇdaˬlaˇ meuˬ-ahˇ Pawˇluˆ iˇ-euˬ meh . Luˇdaˬlaˇ meuˬ-ahˇ Tiˆmoˇseˬ lehˇ myahˇ-euˬ Ka li zaˬ tiˬ g'aˬ jawˇ-eu meh . Aˬ yaw˰-euˬ aˬ ma-aˬ , Yuˇdaˆ tsawˇ jeuˬ Ka li zaˬ pyeu˰-eu meh . Ehˇ k'aw˰ , aˬ yaw˰-euˬ aˬ da-aˬ Heˬlaˬsaˇ tsawˇ jeuˬ meh .
44016002	Luˇdaˬlaˇ meuˬ hawˇ-eu Iˇgawˇniˇ meuˬ-ahˇ jawˇ-eu Ka li zaˬ dawˬ tawˆ lu˰ , Tiˆmoˇseˬ-ahˇ ja ceuˬ-eu meh .
44016003	Pawˇluˆ-aˬ , Tiˆmoˇseˬ-ahˇ sheuˬ-awˇ cah maw˰-eu miˇ neh , baˆ k'oˆ mehˬ dzaˬ yehˬ nehˬ-euˬ meh . K'oeˇ gaˇ jawˇ-eu Yuˇdaˆ tsawˇ haˬ dawˬ tawˆ lu˰ Tiˆmoˇseˬ-euˬ aˬ da Heˬlaˬsaˇ tsawˇ jeuˬ pyeu˰-eu gaˇ kawˆ siˬ nya jiˇ-eu miˇ neh , k'oeˇ lo˰-ehˇ baˆ baˆ k'oˆ mehˬ dzaˬ yehˬ nehˬ-euˬ jeˬ pyeu˰-eu meh .
44016004	Aˬ yaw˰ nya˰ tiˬ meuˬ saˇ-iˬ tiˬ meuˬ iˇ-awˇ , jah-eu tsawˇ haˬ deuˬ-ahˇ Yeˬluˇsaˬlehˬ meuˬ-ahˇ jawˇ-eu g'aˬ k'ehˇ deuˬ hawˇ-eu aˬ yui˰ aˬ tsu deuˬ neh bawˬ tsehˆ taˬ-euˬ zahˇ sahˇ k'o˰ deuˬ bi˰ nehˬ-awˇ , zahˇ sahˇ k'o˰ k'oeˇ deuˬ-ahˇ caw teh-eu g'aˇ duˬ mehˬ nehˬ-euˬ meh .
44016005	K'oeˇ miˇ neh , Ka li zaˬ aˇ muˇ deuˬ jah-eu paw g'aˬ k'aˆ dzehˬ laˇ-awˇ , tiˬ nah saˇ-iˬ tiˬ nah tsawˇ haˬ myaˬ laˇ lu˰-eu meh .
44016006	Aˬshaˆ miˇ k'ahˬ-ahˇ guiˬ lahˬ dawˬ maˬ ya mehˬ-iˇ ni , Muiˬ-eu shawˇ-eu Yaw sahˇ Miˬyehˇ aˬ yaw˰ ma˰-ahˇ laˆ tsoeˬ-eu miˇ neh , Puˬgiˇ miˇ k'ahˬ hawˇ-eu Gaˬlaˬtiˆ miˇ k'ahˬ-ahˇ aˬ yaw˰ ma˰ le-euˬ meh .
44016007	Muˇsiˇ miˇ k'ahˬ-euˬ miˇ kaˬ-ahˇ le keuˆ ngeh , Beˬtuˇniˇ miˇ k'ahˬ-ahˇ uˇ leˇ-eu lehˇ tiˬ poˆ g'eh-euˬ meh . Ehˇ k'aw˰ , Yeˬsuˇ-euˬ Yaw sahˇ aˬ yaw˰ ma˰-ahˇ aˬ kawˬ-aˬ maˬ bi˰-a .
44016008	K'oeˇ miˇ neh , Muˇsiˇ miˇk'ahˬ nyiˬ tsehˆ-ehˇ iˇ g'eh-awˇ , Daˬloˇ meuˬ-ahˇ iˇ keuˆ-euˬ meh .
44016009	K'oeˇ ngeh miˇ yaw sahˇ la˰ k'oeˇ Pawˇluˆ heu lo˰-ehˇ ya mawˇ-euˬ meh . Maˬgeˬdawˇniˆ tsawˇ haˬ tiˬ g'aˬ yaw˰ le-awˇ , " Maˬgeˬdawˇniˆ miˇ k'ahˬ-ahˇ laˇ-awˇ , nga ma˰-ahˇ tiˬ poˆ caw ba laˇ-awˬ " lehˇ shaˇ le-euˬ gaˇ aˬ yaw˰ ya mawˇ-euˬ meh .
44016010	Yaw sahˇ la˰ k'oeˇ Pawˇluˆ k'oeˇ lo˰-ehˇ ya siˬ ya mawˇ g'aˬ-euˬ nehˬ-ehˇ , Maˬgeˬdawˇniˆ miˇ k'ahˬ-ahˇ le-eu g'aˇ duˬ nga ma˰ tiˬ poˆ teh˰-ehˇ lehˬ hmˬ-euˬ ma . Aˬ jeˬ miˇ neh ehˇ naˇ , k'oeˇ gaˇ jawˇ-eu tsawˇ haˬ deuˬ-ahˇ Laˬ k'aˬ cehˇ-eu Guiˬ lahˬ dawˬ bi mehˬ leˇ-eu g'aˇ duˬ , Miˬyehˇ nga ma˰-ahˇ kuˇ le-euˬ ngaˇ lehˇ nga ma˰ noeˬ tsehˆ-euˬ ma .
44016011	Nga ma˰ Daˬloˇ meuˬ-ahˇ neh saˇ baoˬ dziˬ-awˇ , Saˬmoˬdaˬlehˇ iˇ jaw lahˇ-ahˇ dawˇ coe ni iˇ-awˇ , yawˬ nah yawˬ Naˬbawˇliˇ meuˬ-ahˇ iˇ keuˆ-euˬ ma .
44016012	K'oeˇ gaˇ neh naˇ , Piˇliˇpiˆ meuˬ-ahˇ nga ma˰ le-euˬ ma . Meuˬ k'oeˇ meuˬ-aˬ , Loˇmaˆ tsawˇ haˬ uˆ lahˇ lu˰-eu Maˬgeˬdawˇniˆ miˇ k'ahˬ la˰ k'oeˇ aˬ cawˬ naˆ maˬ tseˇ huiˬ-eu meuˬ pyeu˰-eu meh . K'oeˇ gaˇ nga ma˰ g'awˬ mya nah jawˇ-euˬ ma .
44016013	Jawˇ nah keuˆ laˇ ngeh , nga ma˰ meuˬ la˰ nyiˇ iˇ doˆ-awˇ , Yuˇdaˆ tsawˇ haˬ deuˬ uiˬ leˇ-awˇ guiˬ lahˬ shaˇ-eu jawˇ duˬ tiˬ tsahˇ mawˇ le teh˰-a lehˇ noeˬ-eu la˰ k'oeˇ , lawˇ baˬ lawˇ dzeˇ iˇ-euˬ ma . nga ma˰ nuiˇ-awˇ , k'oeˇ gaˇ uiˬ le taˬ-euˬ zaˬ miˬ zaˬ deuˬ-ahˇ dawˬ mehˬ mehˬ-euˬ ma .
44016014	Saˬdiˬlehˇ meuˬ-ahˇ jawˇ-awˇ aˇ poeˬ k'aˆ dui dui-eu neˇ naˆ naˆ-eu saˬ paˇ ga˰-eu Lu diˇ lehˇ myahˇ-euˬ zaˬ miˬ zaˬ tiˬ g'aˬ k'aw˰ , nga ma˰ mehˬ gaˇ naˇ haˬ-euˬ meh . Aˬ yaw˰-aˬ , Miˬyehˇ-ahˇ uˬ duˬ tahˬ-eu zaˬ miˬ zaˬ tiˬ g'aˬ pyeu˰-awˇ , Pawˇluˆ dawˬ mehˬ mehˬ gaˇ yaw muiˬ paˬ-ehˇ naˇ haˬ ni , SahˬpaˬMiˬyehˇ neh aˬ yaw˰-euˬ nui ma laˇ g'oˆ pah nehˬ-euˬ meh .
44016015	Aˬ yaw˰ hawˇ-eu aˬ yaw˰-euˬ nymˇ k'ahˬ zaˬ dawˬ tawˆ lu˰ iˇ cu˰ shawˇ g'aˬ ngeh jawˇ , " Ngaˇ-aˬ , Sahˬpaˬ Miˬyehˇ-ahˇ aˬ diˇ jah-eu tsawˇ haˬ pyeu˰-eu ngaˇ lehˇ naw ma˰ noeˬ tsehˆ g'aˬ-euˬ ngeuˇ naˇ , ngaˬ-euˬ nymˇ-ahˇ ya˰ laˇ-awˬ " lehˇ ehˇ-awˇ , nga ma˰-ahˇ aˬ yaw˰-euˬ nymˇ-ahˇ sheuˬ daˆ g'eh-euˬ meh .
44016016	Tiˬ nah-aˬ , uˬ duˬ tahˬ-eu jawˇ duˬ-ahˇ nga ma˰ iˇ lu˰ ngeh , ja maw maw nya-eu neh˰ uˇ-eu aˬ buˇ zaˬ k'aˆ tiˬ g'aˬ tahˬ puˬ le-euˬ meh . Aˬ buˇ k'oeˇ buˇ ja maw maw nehˬ-eu pyuˇ g'awˬ mya ni za-eu miˇ neh , aˬ yaw˰-euˬ baw leˬ deuˬ smˇ muiˬ muiˬ laˇ-euˬ meh .
44016017	Aˬ buˇ k'oeˇ g'aˬ Pawˇluˆ nga ma˰-euˬ mehˬ nah caw teh-awˇ , " Tsawˇ haˬ heu deuˬ-aˬ , Huiˬ dui mahˇ dui dui-eu Miˬyehˇ-euˬ zaˬ k'aˆ pyeu˰-awˇ , naw ma˰ ka k'o˰-eu jeˬ za nya-eu gaˇ ma mehˬ le-euˬ meh " lehˇ guˇ guˇ-ehˇ cah-eu meh .
44016018	Aˬ yaw˰ k'oeˇ lo˰-ehˇ guˇ guˇ-ehˇ caw teh-eu g'awˬ mya nah byah laˇ-euˬ miˇ neh , Pawˇluˆ maˬ oˇ o˰ coeˇ laˇ-ehˇ , naˇ k'ah paw zeuˆ pyawˇ-awˇ , neh˰ k'oeˇ mawˇ-ahˇ " Aˬ yaw˰-euˬ la˰ k'oeˇ neh doˆ-iˇ-awˬ lehˇ , Yeˬsuˇ Ka li-euˬ tsawˇ myahˇ uˬ moˆ ngaˇ nawˬ-ahˇ dawˬ bi˰-eu ma " lehˇ ehˇ nehˬ ngeh , neh˰ k'oeˇ mawˇ aˬ buˇ k'oeˇ buˇ-euˬ la˰ k'oeˇ neh tiˬ poˆ teh˰-ehˇ doˆ-iˇ-euˬ meh .
44016019	Aˬ buˇ k'oeˇ buˇ-euˬ baw leˬ k'oeˇ deuˬ-aˬ , aˬ yaw˰ ma˰ pyuˇ maˬ paˇ za nya ngaˇ lehˇ siˬ leˇ-awˇ , Pawˇluˆ hawˇ-eu Siˬlaˆ aˬ nya˰-ahˇ nyeh˰-awˇ , lehˆ lehˆ tsmˇ-ahˇ jaˆ-eu miˇ k'ahˬ zaˬ deuˬ ba˰ dzah dzah duˬ-ahˇ sahˬ paˬ sahˬ ma deuˬ jawˇ gaˇ g'eu g'eh-euˬ meh .
44016020	Loˇmaˆ tsawˇ haˬ yaw huiˬ yaw mahˇ deuˬ jawˇ gaˇ aˬ yaw˰ nya˰-ahˇ nyeh˰ g'eh-awˇ heu lo˰-ehˇ tsa˰ nehˬ-euˬ meh . " Tsawˇ haˬ heu nyiˬ g'aˬ Yuˇdaˆ tsawˇ haˬ pyeu˰-awˇ , aˬ duiˬ-euˬ meuˬ-ahˇ laˆ suˬ saˬ le-euˬ meh .
44016021	Aˬ dui-euˬ zahˇ sahˇ k'o˰-ahˇ bahˬ-eu zahˇ deuˬ-ahˇ caw teh ni aˬ yaw˰ nya˰ mehˬ lu˰ tsoˆ lu˰-eu meh . Aˬ dui Loˇmaˆ miˇ k'ahˬ zaˬ deuˬ zahˇ heu deuˬ-ahˇ maˬ ha geu˰ nya-a . "
44016022	K'oeˇ naˇ , tsawˇ haˬ aˇ ma˰ k'oeˇ deuˬ g'eh , Pawˇluˆ hawˇ-eu Siˬlaˆ aˬ nya˰-ahˇ muiˇ-eu tsawˇ haˬ deuˬ jawˇ paw gm leˇ-awˇ tuˇ laˇ-euˬ meh . Yaw huiˬ yaw mahˇ k'oeˇ deuˬ Pawˇluˆ hawˇ-eu Siˬlaˆ aˬ nya˰-euˬ mehˬ tsoeˬ g'eu paˆ dzeh jiˇ-awˇ , yahˬ caˆ neh bi jui˰-eu g'aˇ duˬ dawˬ bi˰-euˬ meh .
44016023	Yaw k'aˆ-ehˇ diˬ naˇ diˬ gawˇ nehˬ g'aˬ ngeh , tawˬ-ahˇ nyeh˰ ahˇ nehˬ-awˇ , aˬ yaw˰ nya˰-ahˇ yaw muiˬ paˬ-ehˇ lo˰-eu g'aˇ duˬ tawˬ-ahˇ haw-eu g'aˬ-ahˇ dawˬ bi˰ nehˬ-euˬ meh .
44016024	Yaw huiˬ yaw mahˇ deuˬ neh dawˬ bi˰ ya˰-euˬ lo˰-ehˇ , tawˬ-ahˇ haw-eu k'oeˇ g'aˬ aˬ yaw˰ nya˰-ahˇ la˰ k'oeˇ paw jaˆ-eu pa˰ kuˆ-ahˇ nyeh˰ uˇ-awˇ , diˬ tm tm ma neh kuiˇ taw˰ taw˰-awˇ bi jawˇ-euˬ meh .
44016025	Sehˇ g'ahˇ ceh laˇ ngeh , Pawˇluˆ hawˇ-eu Siˬlaˆ aˬ nya˰ guiˬ lahˬ shaˇ shaˇ-ehˇ Miˬyehˇ-ahˇ ja ceuˬ-eu caˇ dawˬ caˇ lu˰-awˇ , tawˬ-ahˇ uˇ-eu tsawˇ haˬ deuˬ naˇ haˬ lu˰-eu meh .
44016026	Ja pyuˬ ni , miˇ luˆ luˆ dui dui laˇ-awˇ , tawˬ-euˬ dawˬ pehˬ duˬ puˇ-ahˇ keuˆ ni nyeh laˇ-awˇ , laˇ g'oˆ deuˬ pah laˇ jiˇ-awˇ , tawˬ-ahˇ uˇ-eu tsawˇ haˬ deuˬ-ahˇ pa˰ taw˰ taˬ-euˬ shmˇ caˆ dawˬ tawˆ lu˰ ga lehˆ jiˇ-euˬ meh .
44016027	Tawˬ-ahˇ haw-eu g'aˬ tsawˬ noeˬ laˇ-awˇ , tawˬ laˇ g'oˆ deuˬ yaw pah-ehˇ jaˆ gaˇ ya mawˇ ngeh , tawˬ-ahˇ nyeh˰ uˇ taˬ-euˬ tsawˇ haˬ deuˬ cehˆ doˆ jiˇ-euˬ ngaˇ lehˇ duˇ-awˇ , mi cehˇ g'eu doˆ-awˇ yawˬ haˇ yawˬ ha seh˰-eu lehˇ g'eh-eu meh .
44016028	Ehˇ k'aw˰ , Pawˇluˆ yaw k'aˆ-ehˇ guˇ-awˇ ehˇ nehˬ-eu , " Nawˬ-euˬ g'awˇ mawˇ-ahˇ tiˬ jeˬ-iˬ taˬ jahˇ . Nga ma˰ dawˬ tawˆ lu˰ heu gaˇ jawˇ jiˇ ma . "
44016029	K'oeˇ ngeh , tawˬ-ahˇ haw-eu k'oeˇ g'aˬ miˬ dzaˬ keuˬ le˰-awˬ lehˇ guˇ-awˇ , tawˬ la˰ k'oeˇ cehˆ uˇ g'eh-awˇ , guˆ-awˇ yaw dzuˬ dzuˬ-eu la˰ k'oeˇ Pawˇluˆ hawˇ-eu Siˬlaˆ aˬ nya˰-euˬ aˬ kuiˇ dawˬ peh pawˬ tsui˰ pawˬ dmˬ ga dmˬ-euˬ meh .
44016030	K'oeˇ naˇ , aˬ yaw˰ nya˰-ahˇ la˰ nyiˇ sheuˬ doˆ g'eh-awˇ ehˇ-eu , " Saˬlaˬ-oˇ , ka k'o˰-eu jeˬ za nya ni ngaˇ aˬ joˆ-ehˇ ya jahˇ ta . "
44016031	Aˬ yaw˰ nya˰ ehˇ-eu , " Sahˬpaˬ Yeˬsuˇ-ahˇ jah-awˬ . Ka k'o˰-eu jeˬ za teh˰-a . Nawˇ hawˇ-eu nawˬ-euˬ miˬ sawˇ zaˬ dawˬ tawˆ lu˰ za teh˰-a . "
44016032	K'oeˇ naˇ , aˬ yaw˰ hawˇ-eu aˬ yaw˰-euˬ nymˇ la˰ k'oeˇ k'aˇ jawˇ-eu tsawˇ haˬ dawˬ tawˆ lu˰-ahˇ , aˬ yaw˰ nya˰ Sahˬpaˬ Miˬyehˇ-euˬ dawˬ mehˬ nehˬ-euˬ meh .
44016033	Uˬ ci˰ k'oeˇ miˇ aˇ yamˬ k'oeˇ yamˬ-ahˇ , tawˬ-ahˇ haw-eu k'oeˇ g'aˬ aˬ yaw˰ nya˰-ahˇ sheuˬ g'eh-awˇ , maˇ k'ehˬ maˇ naˇ tsiˬ shawˇ nehˬ-euˬ meh . K'oeˇnaˇ , aˬ yaw˰ hawˇ-eu aˬ yaw˰-euˬ miˬ sawˇ zaˬ dawˬ tawˆ lu˰ tiˬ poˆ teh˰-ehˇ iˇ cu˰ shawˇ-euˬ meh .
44016034	Pawˇluˆ hawˇ-eu Siˬlaˆ aˬ nya˰-ahˇ aˬ yaw˰-euˬ nymˇ la˰ k'oeˇ sheuˬ uˇ g'eh-awˇ , bi dzaˬ bi dawˇ-euˬ meh . Aˬ yaw˰ hawˇ-eu aˬ yaw˰-euˬ miˬ sawˇ zaˬ deuˬ laˬ k'aˬ cehˇ dui dui-eu meh . Aˬ jeˬ miˇ neh ehˇ naˇ , Miˬyehˇ-ahˇ jah-eu jeˬ aˬ yaw˰ ma˰ za g'aˬ-euˬ meh .
44016035	Yawˬ shawˬ yawˬ , Loˇmaˆ tsawˇ haˬ sahˬ paˬ sahˬ ma deuˬ neh piˆ liˆ deuˬ-ahˇ dawˬ bi˰-awˇ , " Tsawˇ haˬ k'oeˇ nyiˬ g'a-ahˇ pyehˬ nehˬ-awˬ " lehˇ bi ehˇ gaˬ-iˇ-euˬ meh .
44016036	K'oeˇ miˇ neh , tawˬ-ahˇ haw-eu k'oeˇ g'aˬ Pawˇluˆ-ahˇ ehˇ nehˬ-eu , " Siˬlaˆ naw nya˰-ahˇ pyehˬ nehˬ-eu g'aˇ duˬ yaw huiˬ yaw mahˇ deuˬ-euˬ dawˬ oe keuˆ g'aˬ-euˬ meh . Teu miˇ neh doˆ laˇ-awˇ laˬ k'aˬ tiˬ cehˇ g'o˰ leˇ-awˬ . "
44016037	Ehˇ k'aw˰ , piˆ liˆ aˬ yui˰ deuˬ-ahˇ Pawˇluˆ ehˇ nehˬ-eu , " Nga nya˰ Loˇmaˆ miˇ k'ahˬ zaˬ pyeu˰-eu ma . Ehˇ k'aw˰ , nga nya˰-euˬ yaw lehˬ yaw ca tiˬ jeˬ-iˬ maˬ poˆ mawˇ-euˬ gaˇ , miˇ k'ahˬ zaˬ mehˬ shi nga nya˰-ahˇ yahˬ caˆ neh jui˰-awˇ tawˬ-ahˇ dawˆ nehˬ la˰-euˬ meh . Ehˇ k'aw˰ , nymˬ-mˇ poˆ jawˇ-aˬ , aˬ cawˬ maˬ bi siˬ ni nga nya˰-ahˇ ciˬ cuˇ ni pyehˬ-awˇ bi g'o˰ leˇ-eu g'eh te loˇ . Ma geu˰ . Loˇmaˆ tsawˇ haˬ yaw huiˬ yaw mahˇ k'oeˇ deuˬ oe-awˇ nga nya˰-ahˇ pyehˬ doˆ nehˬ le-eu maˬ ngeuˇ naˇ maˬ geu˰ . "
44016038	Piˆ liˆ aˬ yui˰ k'oeˇ deuˬ Loˇmaˆ tsawˇ haˬ yaw huiˬ yaw mahˇ k'oeˇ deuˬ-ahˇ Pawˇluˆ neh ehˇ-euˬ dawˬ dzawˇ nehˬ leˇ-euˬ meh . Pawˇluˆ hawˇ-eu Siˬlaˆ aˬ nya˰ Loˇmaˆ miˇ k'ahˬ zaˬ pyeu˰-eu gaˇ kawˆ ya siˬ ngeh , guˆ-iˇ-euˬ meh .
44016039	K'oeˇ miˇ neh , aˬ yaw˰ ma˰ iˇ-awˇ , aˬ yaw˰ ma˰ lehˬ-iˇ-euˬ gaˇ kawˆ ja mehˬ-awˇ aˬ yaw˰ nya˰-ahˇ tahˬ shaˇ-euˬ meh . K'oeˇ naˇ , aˬ yaw˰ nya˰-ahˇ pyehˬ nehˬ-awˇ , meuˬ k'oeˇ meuˬ-ahˇ neh doˆ-iˇ nehˬ la˰ lehˇ shaˇ-euˬ meh .
44016040	Pawˇluˆ hawˇ-eu Siˬlaˆ aˬ nya˰ tawˬ-ahˇ neh doˆ-iˇ-awˇ , Lu diˇ-euˬ nymˇ-ahˇ le-euˬ meh . Jah-eu tsawˇhaˬ deuˬ-ahˇ k'oeˇ gaˇ tahˬ dzoeˇ-awˇ g'aˬ bi˰ nehˬ ya˰-euˬ meh . K'oeˇ naˇ , meuˬ k'oeˇ meuˬ-ahˇ neh aˬ yaw˰ nya˰ doˆ-iˇ-euˬ meh .
44017001	Pawˇluˆ hawˇ-eu Siˬlaˆ-aˬ , Aˬpiˇbawˇliˇ meuˬ hawˇ-eu Aˬpawˇlawˇniˇ meuˬ-ahˇ neh iˇ g'eh-awˇ , Teˇsaˬloˇni meuˬ-ahˇ iˇ keuˆ-euˬ meh . Meuˬ k'oeˇ meuˬ la˰ k'oeˇ Yuˇdaˆ tsawˇ haˬ-euˬ uˬ duˬ tahˬ nymˇ tiˬ nymˇ jaˆ-eu meh .
44017002	Pawˇluˆ-aˬ , aˬ myah myah lo˰-ehˇ uˬ duˬ tahˬ nymˇ-ahˇ le-euˬ meh . Jawˇ nah smˬ nah keuˆ ni , aˬ yaw˰ ma˰ nehˬ-ehˇ Jaˇli˰ gaˇ kawˆ ja sawˇ-euˬ meh .
44017003	Jaˇli˰ la˰ k'oeˇ ehˇ taˬ-euˬ gaˇ kawˆ aˬ yaw˰ ma˰-ahˇ ja mehˬ-awˇ , Ka li shiˇ-awˇ g'o˰ deh˰ laˇ-euˬ k'oeˇ-aˬ , maˬ pyeu˰ laˇ-ehˇ maˬ g'eh nya-eu gaˇ kawˆ tiˬ hmˬ meh lehˇ mehˬ duˬ nehˬ-euˬ meh . " Ngaˇ naw ma˰-ahˇ ja mehˬ lu˰-eu Yeˬsuˇ heu g'aˬ-aˬ , Ka li meh " lehˇ Pawˇluˆ ehˇ-eu meh .
44017004	Aˬ yaw˰ ma˰ tiˬ paˆ na deuˬ noeˬ peh˰-awˇ , Pawˇluˆ hawˇ-eu Siˬlaˆ nehˬ-ehˇ gm leˇ-euˬ meh . Myaˆ pyawˬ naˇ mehˇ jaˆ-eu zaˬ miˬ zaˬ g'awˬ mya g'aˬ hawˇ-eu Heˬlaˬsaˇ tsawˇ haˬ g'awˬ mya ni Miˬyehˇ-ahˇ uˬ duˬ tahˬ-euˬ meh .
44017005	Ehˇ k'aw˰ , Yuˇdaˆ tsawˇ haˬ deuˬ myaˆ naˆ-eu miˇ neh , aˬ dzawˬ aˇ gah deuˬ deh uiˬ-awˇ aˇ muˇ tiˬ muˇ muˇ doˆ-eu la˰ k'oeˇ , meuˬ meuˬ lah-ehˇ laˆ luiˬ-euˬ meh . Pawˇluˆ hawˇ-eu Siˬlaˆ aˬ nya˰-ahˇ miˇ k'ahˬ zaˬ-euˬ mehˬ shi g'eu doˆ le˰-eu g'aˇ duˬ , Yaˬsoˬ-euˬ nymˇ-ahˇ aˬ yaw˰ ma˰ ga jawˬ-iˇ-euˬ meh .
44017006	Ehˇ k'aw˰ , aˬ yaw˰ nya˰-ahˇ maˬ poˆ mawˇ nya-eu miˇ neh , Yaˬsoˬ hawˇ-eu jah-eu tsawˇ haˬ tiˬ paˆ na deuˬ-ahˇ , meuˬ-ahˇ uˆ lahˇ-eu sahˬ paˬ sahˬ ma deuˬ jawˇ gaˇ g'eu g'eh-awˇ , heu lo˰-ehˇ ehˇ nehˬ leˇ-euˬ meh . " Miˇ tsaˬ tahˬ k'awˇ poˆ laˆ paˇ laˇ paˬ-ehˇ laˆ suˬ saˬ-eu tsawˇ haˬ deuˬ meuˬ heu meuˬ-ahˇ oe keuˆ taˬ-euˬ meh .
44017007	Yaˬsoˬ neh aˬ yaw˰ ma˰-ahˇ aˬ yaw˰-euˬ nymˇ-ahˇ cu taˬ-euˬ meh . Yeˬsuˇ lehˇ myahˇ-eu sahˬ paˬ tiˬ g'aˬ jawˇ meh lehˇ aˬ yaw˰ ma˰ ehˇ ehˇ-ehˇ , sahˬ paˬ Gehˇsaˬ neh bi˰ taˬ-euˬ zahˇ sahˇ k'o˰ deuˬ-ahˇ laˆ cawˆ lu˰ meh . "
44017008	Aˬ yaw˰ ma˰ k'oeˇ lo˰-ehˇ ehˇ-awˇ , tsawˇ haˬ aˇ ma˰ hawˇ-eu meuˬ-ahˇ uˆ lahˇ-eu sahˬ paˬ sahˬ ma deuˬ-ahˇ laˆ luiˬ-euˬ meh .
44017009	Sahˬ paˬ sahˬ ma k'oeˇ deuˬ Yaˬsoˬ hawˇ-eu aˬ yaw˰-euˬ cawˬ deuˬ-ahˇ pyuˇ bi doˆ-awˇ pyehˬ k'o˰ g'eh-euˬ meh .
44017010	Uˬ ci˰ ci˰ le-eu nehˬ-ehˇ , jah-eu tsawˇ haˬ deuˬ Pawˇluˆ hawˇ-eu Siˬlaˆ-ahˇ Beˬliˇ meuˬ-ahˇ tiˬ poˆ teh˰-ehˇ bi iˇ-euˬ meh . Aˬ yaw˰ nya˰ k'oeˇ gaˇ iˇ keuˆ ngeh , uˬ duˬ tahˬ nymˇ-ahˇ le-euˬ meh .
44017011	K'oeˇ gaˇ jawˇ-eu tsawˇ haˬ deuˬ-aˬ , Teˇsaˬloˇni meuˬ-ahˇ jawˇ-eu tsawˇ haˬ deuˬ naˆ maˬ tseˇ nui ma laˇ g'oˆ pah taˬ-awˇ , guiˬ lahˬ dawˬ-ahˇ nui ma keuˆ-eu la˰ k'oeˇ naˇ haˬ-awˇ , Pawˇluˆ neh ehˇ-euˬ k'oeˇ tsaˬ-eu maˬ tsaˬ-eu siˬ duˬ laˇ ni yawˬ nah na lu˰ Jaˇli˰-ahˇ gui haw lu˰-eu meh .
44017012	Aˬ yaw˰ ma˰ g'awˬ mya ni jah laˇ-euˬ meh . Myaˆ pyawˬ naˇ mehˇ jaˆ-eu Heˬlaˬsaˇ tsawˇ haˬ k'aˬ dzeˇ zaˬ deuˬ k'aw˰ , g'awˬ mya g'aˬ jah laˇ-euˬ meh .
44017013	Ehˇ k'aw˰ , Beˬliˇ meuˬ-ahˇ k'aw˰ Pawˇluˆ Miˬyehˇ dawˬ kawˬ mehˬ lu˰-eu gaˇ kawˆ-ahˇ Teˇsaˬloˇni meuˬ-ahˇ jawˇ-eu Yuˇdaˆ tsawˇ haˬ deuˬ ya gaˬ ngeh , aˬ yaw˰ ma˰ oe-awˇ tsawˇ haˬ aˇ ma˰ nui ma zo laˇ ni ja-awˇ laˆ luiˬ-euˬ meh .
44017014	K'oeˇ ngeh , jah-eu tsawˇ haˬ deuˬ neh Pawˇluˆ-ahˇ iˬ ma laˆ shaˆ lawˇ deh paw bi iˇ doˆ-euˬ meh . Ehˇ k'aw˰ , Siˬlaˆ hawˇ-eu Tiˆmoˇseˬ aˬ nya˰-aˬ , Beˬliˇ meuˬ-ahˇ jawˇ ya˰-euˬ meh .
44017015	Pawˇluˆ-ahˇ sheuˬ ha-iˇ-euˬ tsawˇ haˬ k'oeˇ deuˬ Aˬteˬ meuˬ-ahˇ keuˆ ni sheuˬ ha keuˆ-iˇ-euˬ meh . K'oeˇ naˇ , Siˬlaˆ hawˇ-eu Tiˆmoˇseˬ aˬ nya˰-ahˇ aˬ yaw˰ jawˇ gaˇ yaw kawˇ-ehˇ bi oe-eu g'aˇ duˬ aˬ yaw˰ ma˰-ahˇ Pawˇluˆ dawˬ tsa˰ tsa˰ nehˬ-awˇ Beˬliˇ meuˬ-ahˇ bi g'o˰ leˇ-euˬ meh .
44017016	Aˬteˬ meuˬ-ahˇ Siˬlaˆ hawˇ-eu Tiˆmoˇseˬ aˬ nya˰-ahˇ Pawˇluˆ dawˬ lu˰ ngeh , meuˬ k'oeˇ meuˬ la˰ k'oeˇ tahˬ pahˬ aˬ ma mawˇ kawˇ tiˬ byah jaˆ gaˇ ya mawˇ-awˇ , nui ma maˬ saˇ-a .
44017017	K'oeˇ miˇ neh , Yuˇdaˆ tsawˇ haˬ deuˬ hawˇ-eu Miˬyehˇ-ahˇ uˬ duˬ tahˬ-eu aˬ cawˬ tsawˇ jeuˬ nehˬ-ehˇ uˬ duˬ tahˬ nymˇ la˰ k'oeˇ ja uˇ-eu uˬ ta˰ , lehˆ lehˆ tsmˇ miˇ k'ahˬ zaˬ ba˰ dzah dzah duˬ-ahˇ k'aw˰ , k'aˇ iˇ k'aˇ laˇ doˆ-eu tsawˇ haˬ deuˬ nehˬ-ehˇ ja uˇ haw-euˬ meh .
44017018	Iˇbiˇguˇlu zahˇ mehˬ-eu saˬ laˬ deuˬ hawˇ-eu , Saˬdawˇiˇ zahˇ mehˬ-eu saˬ laˬ deuˬ k'aw˰ , aˬ yaw˰ nehˬ-ehˇ ja sawˇ haw-euˬ meh . Aˬ yaw˰ ma˰ tiˬ paˆ na deuˬ ehˇ-eu , " Yaw gahˇ jahˇ geu˰-eu dawˇ ga teu g'aˬ aˬ jeˬ ehˇ-eu nga teu . " Tiˬ paˆ na deuˬ-aˬ , " Yawˬ k'ahˬ yaw miˇ yawˬ-ahˇ-euˬ miˬ yehˇ deuˬ-euˬ gaˇ kawˆ mehˬ-eu tsawˇ haˬ ngeuˇ-eu jeˬ nga " lehˇ ehˇ-eu meh . Yeˬsuˇ-euˬ gaˇ kawˆ hawˇ-eu g'o˰ deh˰ laˇ-eu jeˬ gaˇ kawˆ Pawˇluˆ dawˬ mehˬ mehˬ-eu miˇ neh , aˬ yaw˰ ma˰ k'oeˇ lo˰-ehˇ ehˇ-eu meh .
44017019	K'oeˇ miˇ neh , Aˬleˬpaˬguˇ lehˇ kuˇ-eu meuˬ-ahˇ uˆ lahˇ-eu deuˬ-euˬ ba˰ dzah mehˬ shi Pawˇluˆ-ahˇ aˬ yaw˰ ma˰ sheuˬ g'eh-awˇ heu lo˰-ehˇ ehˇ nehˬ-euˬ meh . " Nawˇ mehˬ lu˰-eu gaˇ kawˆ yaw shui˰ teu hmˬ nga ma˰ siˬ duˬ maw˰ miˇ-a .
44017020	Nawˇ ehˇ-eu gaˇ kawˆ tiˬ paˆ na deuˬ nga ma˰ tiˬ jawˇ-iˬ maˬ gaˬ haw-euˬ miˇ neh dawˬ tsui˰ siˬ nya maw˰ miˇ-a . "
44017021	Aˬteˬ meuˬ-ahˇ jawˇ-eu tsawˇ haˬ dawˬ tawˆ lu˰ maˬ ehˇ , aˬ cawˬ miˇ k'ahˬ-ahˇ neh laˇ-awˇ k'oeˇ gaˇ jawˇ lu˰-eu deuˬ maˬ ehˇ , shui˰ teˇ poˬ ni pyeu˰ le keuˆ le-euˬ gaˇ kawˆ deuˬ ja-eu , naˇ haˬ-eu , heu-euˬ g'aˇ duˬ teh˰-ehˇ aˇ yamˬ bi jiˇ lu˰-eu meh .
44017022	Meuˬ-ahˇ uˆ lahˇ-eu deuˬ-euˬ ba˰ dzah mehˬ shi Pawˇluˆ yaw˰-awˇ heu lo˰-ehˇ ehˇ-eu meh . " Naw ma˰ Aˬteˬ meuˬ-ahˇ jawˇ-eu tsawˇ haˬ deuˬ-aˬ , yawˬ jeˬ na lu˰ la˰ k'oeˇ uˬ duˬ tahˬ-eu zahˇ sahˇ k'o˰-ahˇ taˬ huiˬ dui dui lu˰ gaˇ ngaˇ ya mawˇ-euˬ ma .
44017023	Aˬ jeˬ miˇ neh ehˇ naˇ , meuˬ heu meuˬ doe ni ngaˇ cah-awˇ naw ma˰ uˬ duˬ tahˬ-eu jawˇ duˬ deuˬ-ahˇ haw ngeh , ' Nga ma˰ maˬ siˬ nya-eu Miˬyehˇ tiˬ g'aˬ-euˬ g'aˇ duˬ ' lehˇ bo˰ myahˬ taˬ-euˬ lawˇ duˬ tiˬ tsahˇ mawˇ-euˬ ma . Naw ma˰ maˬ siˬ nya k'aw˰ uˬ duˬ tahˬ lu˰-eu k'oeˇ-aˬ , nymˬ-mˇ ngaˇ naw ma˰-ahˇ ja mehˬ le-euˬ heu meh .
44017024	Miˇ tsaˬ tahˬ k'awˇ hawˇ-eu k'oeˇ-euˬ k'oeˇ taˆ k'aˇ jawˇ k'aˇ jaˆ-eu jeˬ dawˬ tawˆ lu˰-ahˇ beh-euˬ yaw sahˇ Miˬyehˇ-aˬ , Mˬsahˇ Sahˬpaˬ Miˇsahˇ Sahˬma pyeu˰-awˇ , tsawˇ haˬ zaˬ-euˬ aˬ la˰ neh tsoˆ-euˬ uˬ duˬ tahˬ nymˇ-ahˇ uˇ-eu maˬ ngeuˇ-a .
44017025	Aˬ dui tsawˇ haˬ zaˬ-euˬ aˬ la˰ neh ngehˬ g'eh bo saˆ-awˇ mˇ cu nehˬ-eu jeˬ-ahˇ aˬ yaw˰ maˬ loˬ-a . Aˬ jeˬ miˇ neh ehˇ naˇ , tsawˇ haˬ dawˬ tawˆ lu˰-ahˇ , deh˰-eu jeˬ , sa˰ g'awˇ nya-eu jeˬ hawˇ-eu , yawˬ jeˬ na lu˰ bi˰-eu g'aˬ-aˬ , aˬ yaw˰ meh .
44017026	Tsawˇ haˬ tiˬ g'aˬ o neh miˇ k'ahˬ tsawˇ jeuˬ dawˬ tawˆ lu˰-ahˇ aˬ yaw˰ beh taˬ-euˬ jeˬ pyeu˰-awˇ , miˇ tsaˬ tahˬ k'awˇ bi jawˇ byah taˬ-euˬ meh . Aˬ yaw˰ ma˰ yaw deh˰ ya deh˰-eu aˇ yamˬ hawˇ-eu jawˇ duˬ-ahˇ , aˇ dahˬ beh ngeh neh neh lehˬ hmˬ taˬ-awˇ to˰ tsaˬ jiˆ tsaˬ jiˇ taˬ-euˬ meh .
44017027	Miˬyehˇ-ahˇ la˰ sawˆ sawˆ sawˆ-ehˇ poˆ naˇ , sawˆ zaˬ-awˇ poˆ mawˇ nya ni , k'oeˇ lo˰-ehˇ beh taˬ nehˬ-euˬ jeˬ pyeu˰-eu meh . K'oeˇ lo˰-ehˇ ehˇ-eu k'aw˰ , Miˬyehˇ-aˬ , aˬ dui yawˬ g'aˬ na lu˰ nehˬ-ehˇ gaˇ mahˇ kaˬ-eu maˬ ngeuˇ-a .
44017028	' Aˬ yaw˰ la˰ k'oeˇ aˬ dui deh˰ lu˰ , jawˇ lu˰ , luˆ lu˰ , laˆ lu˰-eu ma ' lehˇ , aˬ cawˬ neh ehˇ taˬ-euˬ jaˆ-eu lo˰-ehˇ meh . Dawˬ caˇ bo˰-eu naw ma˰-euˬ tsawˇ haˬ deuˬ k'aw˰ , tiˬ tsahˇ na , ' Nga ma˰ k'aw˰ aˬ yaw˰-euˬ zaˬ ma ' lehˇ ehˇ taˬ-euˬ gaˇ duˇ-eu meh .
44017029	Aˬ dui-aˬ , Miˬyehˇ-euˬ zaˬ pyeu˰-eu miˇ neh , Miˬyehˇ-aˬ , tsawˇ haˬ zaˬ-euˬ zaˬ siˬ tsawˇ gahˇ neh noeˬ doˆ-awˇ jahˇ taˬ-euˬ shuiˇ mawˇ kawˇ , pyuˇ mawˇ kawˇ , k'aˬ lo mawˇ kawˇ heu deuˬ-ahˇ duˇ teh˰-a lehˇ aˬ dui noeˬ-eu maˬ tsaˬ-a .
44017030	Aˇ hu tsawˇ haˬ deuˬ aˬ yaw˰-ahˇ maˬ siˬ nya ngeh mˇ dzeuˇ shaˇ dzeuˇ ya˰-euˬ jeˬ-ahˇ Miˬyehˇ iˬ baˇ maˬ taˬ-a . Ehˇ k'aw˰ , nymˬ-mˇ poˆ jawˇ-aˬ , yawˬ gaˇ na lu˰ jawˇ-eu tsawˇ haˬ dawˬ tawˆ lu˰ iˬ baˇ noeˬ poˆ-eu g'aˇ duˬ Miˬyehˇ neh dawˬ bi˰ taˬ-euˬ meh .
44017031	Aˬ jeˬ miˇ neh ehˇ naˇ , aˬ yaw˰ neh tseˇ doˆ-euˬ tsawˇ haˬ-ahˇ g'oe-awˇ , miˇ tsaˬ heu dawˬ tawˆ lu˰-ahˇ yaw tsaˬ yaw dawˇ jeˬ neh yaˇ k'aˬ daˇ-eu g'aˇ duˬ , Miˬyehˇ neh to˰ taˬ-euˬ aˇ nah tiˬ nah jaˆ meh . Tsawˇ haˬ k'oeˇ g'aˬ-ahˇ shiˇ-euˬ gaˇ paˇ bi g'o˰ deh˰ laˇ-eu la˰ k'oeˇ , aˬ yaw˰ neh k'oeˇ lo˰-ehˇ lehˬ hmˬ taˬ-euˬ jaˆ-eu gaˇ kawˆ , tsawˇ haˬ dawˬ tawˆ lu˰-ahˇ bi siˬ duˬ-euˬ meh . "
44017032	Shiˇ-euˬ tsawˇ haˬ-ahˇ paˇ bi g'o˰ deh˰ laˇ-eu gaˇ kawˆ Pawˇluˆ ehˇ gaˇ ya gaˬ ngeh , tsawˇ haˬ tiˬ paˆ na deuˬ aˬ yaw˰-ahˇ yehˬ bawˬ sehˇ lu-ehˇ ehˇ niˇ g'a-awˇ uiˇ-eu meh . Ehˇ k'aw˰ , tiˬ paˆ na deuˬ-aˬ , " Gaˇ kawˆ teu nawˇ ja gaˇ tiˬ poˆ paˇ naˇ haˬ maw˰ nya siˬ " lehˇ ehˇ-eu meh .
44017033	K'oeˇ naˇ , Pawˇluˆ-aˬ , ba˰ dzah-ahˇ neh doˆ-iˇ-euˬ meh .
44017034	Tsawˇ haˬ tiˬ paˆ na deuˬ aˬ yaw˰ nehˬ-ehˇ nui ma gm-awˇ jah-euˬ meh . Jah laˇ-euˬ tsawˇ haˬ k'oeˇ deuˬ la˰ k'oeˇ , meuˬ k'oeˇ meuˬ-ahˇ uˆ lahˇ-eu ba˰ dzah aˇ muˇ-ahˇ ahˇ-eu Daˬyawˇnaˬsiˇ hawˇ-eu Daˬmaˬliˇ lehˇ myahˇ-euˬ zaˬ miˬ zaˬ tiˬ g'aˬ uˬ ta˰ , nui deuˬ k'aw˰ ahˇ-eu meh .
44018001	K'oeˇ naˇ , Aˬteˬ meuˬ-ahˇ neh Pawˇluˆ doˆ-iˇ-awˇ , Gawˇliˬtu meuˬ-ahˇ iˇ-euˬ meh .
44018002	K'oeˇ gaˇ , Boˬtuˆ miˇ k'ahˬ-ahˇ deh˰ le-euˬ Aˬguˇla lehˇ myahˇ-euˬ Yuˇdaˆ tsawˇ haˬ tiˬ g'aˬ-ahˇ aˬ yaw˰ ya tahˬ puˬ-euˬ meh . Yuˇdaˆ tsawˇ haˬ dawˬ tawˆ lu˰ Loˇmaˆ meuˬ-ahˇ neh ya doˆ-iˇ jiˇ meh lehˇ , Loˇmaˆ sahˬ paˬ Gaˬlawˇdiˇ dawˬ bi˰-euˬ miˇ neh , aˬ yaw˰-euˬ mi zaˬ Biˇgiˇla sheuˬ-awˇ Iˇdaˬliˬ miˇ k'ahˬ-ahˇ neh g'o˰ doˆ le-euˬ tiˬ dehˬ pyeu˰-eu meh . Aˬ nya˰ dzeˇ zaˬ-ahˇ Pawˇluˆ tahˬ puˬ leˇ-euˬ meh .
44018003	Aˬ nya˰ dzeˇ zaˬ nehˬ-ehˇ aˬ yaw˰ jawˇ-awˇ gaˇ mˇ-euˬ meh . Aˬ jeˬ miˇ neh ehˇ naˇ , aˬ yaw˰ k'aw˰ , aˬ nya˰ dzeˇ zaˬ lo˰-ehˇ saˬ paˇ sehˬ g'awˆ gu˰ ahˬ-awˇ deh˰-eu tsawˇ haˬ pyeu˰-eu meh .
44018004	Yuˇdaˆ tsawˇ haˬ maˬ ehˇ , Heˬlaˬsaˇ tsawˇ haˬ maˬ ehˇ , jah-eu tsawˇ haˬ pyeu˰ laˇ ni , Jawˇ nah aˬ yaw˰ nah yaw˰ uˬ duˬ tahˬ nymˇ la˰ k'oeˇ Pawˇluˆ ja sawˇ-euˬ meh .
44018005	Siˬlaˆ hawˇ-eu Tiˆmoˇseˬ aˬ nya˰ Maˬgeˬdawˇniˆ miˇ k'ahˬ-ahˇ neh oe keuˆ ngeh , Pawˇluˆ g'aˬ-aˬ , Miˬyehˇ dawˬ kawˬ mehˬ-eu gaˇ teh˰-ehˇ aˇ yamˬ tiˬ byah ni mˇ-awˇ , Yeˬsuˇ Meˬsiˇya pyeu˰-eu gaˇ kawˆ Yuˇdaˆ tsawˇ haˬ deuˬ-ahˇ saˇ kiˇ kamˬ-euˬ meh .
44018006	Aˬ yaw˰ ma˰ aˬ yaw˰ mehˬ gaˇ maˬ naˇ haˬ ni aˬ yaw˰-ahˇ yaw doeˇ ehˇ ngeh , aˬ yaw˰ pehˇ k'ahˬ byuˬ k'aˇ-awˇ ehˇ nehˬ-eu , " Naw ma˰ deh˰-eu jeˬ-ahˇ smˬ naˇ , naw ma˰-euˬ iˬ baˇ meh . Ngaˬ-ahˇ tiˬ jeˬ-iˬ maˬ ta˰ . Iˬ nah ta˰ naˇ , aˬ cawˬ tsawˇ jeuˬ-ahˇ ngaˇ mehˬ-iˇ ma . "
44018007	K'oeˇ naˇ , aˬ yaw˰ ma˰ jawˇ gaˇ neh aˬ yaw˰ doˆ-iˇ-awˇ , Tiˇtuˆ Yuˇtuˬ lehˇ myahˇ-euˬ , Miˬyehˇ-ahˇ uˬ duˬ tahˬ-eu aˬ cawˬ tsawˇ jeuˬ tiˬ g'aˬ-euˬ nymˇ-ahˇ jawˇ-iˇ-euˬ meh . Tsawˇ haˬ k'oeˇ g'aˬ-euˬ nymˇ-aˬ , uˬ duˬ tahˬ nymˇ-ahˇ nymˇ kaˬ ta˰-eu meh .
44018008	Gaˬliˇpuˆ lehˇ myahˇ-euˬ uˬ duˬ tahˬ nymˇ-ahˇ aˬ yui˰ geu˰-eu g'aˬ hawˇ-eu aˬ yaw˰-euˬ miˬ sawˇ zaˬ dawˬ tawˆ lu˰ Sahˬpaˬ Yeˬsuˇ-ahˇ jah-euˬ meh . Gawˇliˬtu meuˬ-ahˇ jawˇ-eu tsawˇ haˬ g'awˬ mya ni Miˬyehˇ dawˬ kawˬ ya gaˬ-awˇ , jah-eu la˰ k'oeˇ iˇ cu˰ shawˇ-euˬ meh .
44018009	Tiˬ miˇ-aˬ , yaw sahˇ la˰ k'oeˇ ya siˬ ya mawˇ-eu jeˬ la˰ k'oeˇ , Pawˇluˆ-ahˇ Sahˬpaˬ Yeˬsuˇ ehˇ-eu , " Taˬguˆ . Dawˬ mehˬ maˬ mehˬ-ehˇ ciˬ cuˇ ni taˬ jawˇ .
44018010	Ngaˇ nawˬ nehˬ-ehˇ jawˇ ma . Aˬ cawˬ nawˬ-ahˇ laˆ tahˬ laˆ naˇ-eu jeˬ maˬ mˇ nya-a . Aˬ jeˬ miˇ neh ehˇ naˇ , meuˬ heu meuˬ la˰ k'oeˇ ngaˬ-euˬ tsawˇ haˬ g'awˬ mya ni jawˇ ma . "
44018011	K'oeˇ miˇ neh , Pawˇluˆ k'oeˇ gaˇ tiˬ k'o˰ uˬ ta˰ ba la ko˰ siˬ jawˇ-awˇ , Miˬyehˇ dawˬ kawˬ mehˬ nehˬ-euˬ meh .
44018012	Gaˬliˬoˬ lehˇ kuˇ-eu g'aˬ , Aˬgaˬyaˇ miˇ k'ahˬ-ahˇ uˆ lahˇ lu˰ ngeh , Yuˇdaˆ tsawˇ haˬ deuˬ gm leˇ-awˇ Pawˇluˆ-ahˇ nyeh˰-awˇ , yaˇ k'aˬ daˇ-eu saˇ naˇ-ahˇ sheuˬ g'eh-euˬ meh .
44018013	Aˬ yaw˰ ma˰ ehˇ-eu , " Tsawˇ haˬ heu g'aˬ-aˬ , zahˇ dawˬ k'o˰ dawˬ-ahˇ maˬ tsaˬ ni yawˬ jeˬ yawˬ-ehˇ Miˬyehˇ-ahˇ uˬ duˬ tahˬ-eu g'aˇ duˬ aˬ cawˬ-ahˇ mehˇ shuiˇ shuiˇ lu˰ meh . "
44018014	Pawˇluˆ dawˬ ngehˬ-eu lehˇ g'eh ngeh , Yuˇdaˆ tsawˇ haˬ k'oeˇ deuˬ-ahˇ Gaˬliˬoˬ heu lo˰-ehˇ ehˇ nehˬ-euˬ meh . " Yuˇ daˆ tsawˇ haˬ deuˬ-oˇ , gaˇ kawˆ teu hmˬ-aˬ , yaw haiˬ tiˬ jeˬ paˬ mˇ bahˬ-euˬ loˇ , yaw lehˬ tiˬ jeˬ na jahˇ-euˬ loˇ lehˇ ngeuˇ law nmˇ-aˬ , naw ma˰ ehˇ gaˇ ngaˇ oˇ-awˇ naˇ haˬ nehˬ nya te siˬ .
44018015	Ehˇ k'aw˰ , dawˬ-euˬ gaˇ kawˆ , tsawˇ myahˇ-euˬ gaˇ kawˆ hawˇ-eu , naw ma˰-euˬ zahˇ dawˬ k'o˰ dawˬ gaˇ kawˆ tsawˇ pyehˇ pyehˇ-eu teh˰ miˇ neh , naw ma˰ yawˬ haˇ yawˬ ha jahˇ jiˇ-awˬ . Ngaˇ teu lo˰-ehˇ g'eh gaˇ yaˇ k'aˬ daˇ-eu tsawˇ haˬ maˬ ngeuˇ . "
44018016	K'oeˇ lo˰-ehˇ ehˇ g'aˬ ngeh , aˬ yaw˰ ma˰-ahˇ yaˇ k'aˬ daˇ-eu nymˇ la˰ nyiˇ paw teh doˆ nehˬ-euˬ meh .
44018017	K'oeˇ ngeh , aˬ yaw˰ ma˰ ga uiˬ-awˇ uˬ duˬ tahˬ nymˇ-ahˇ aˬ yui˰ geu˰ lu˰-eu Suˇdeˬ-ahˇ nyeh˰-awˇ , yaˇ k'aˬ daˇ-eu nymˇ-euˬ mehˬ shi diˬ-euˬ meh . Ehˇ k'aw˰ , Gaˬliˬoˬ-aˬ , gaˇ kawˆ k'oeˇ aˬ yaw˰-ahˇ tiˬ jeˬ-iˬ maˬ ta˰-eu lo˰-ehˇ jawˇ-euˬ meh .
44018018	Pawˇluˆ-aˬ , Gawˇliˬtu meuˬ-ahˇ jawˇ-eu jah-eu tsawˇ haˬ deuˬ nehˬ-ehˇ g'awˬ mya nah paˇ jawˇ-euˬ meh . K'oeˇ naˇ , aˬ yaw˰ ma˰-ahˇ g'awˬ-iˇ-awˇ , Biˇgiˇla hawˇ-eu Aˬguˇla aˬ nya˰ nehˬ-ehˇ tiˬ kawˆ lo˰-ehˇ saˇ baoˬ dziˬ-awˇ , Suˇliˆ miˇ k'ahˬ-ahˇ iˇ-euˬ meh . Geˬjeˬ meuˬ-ahˇ iˇ keuˆ ngeh , aˬ yaw˰ dawˬ ma saˇ jaˇ dzaˬ-eu la˰ k'oeˇ uˬ jehˆ jehˆ dzeh-euˬ meh .
44018019	Aˬ yaw˰ ma˰ Eˇpeˇsu meuˬ-ahˇ iˇ keuˆ-awˇ , Biˇgiˇla hawˇ-eu Aˬguˇla aˬ nya˰-ahˇ k'oeˇ gaˇ taˬ ya˰-euˬ meh . Pawˇluˆ-aˬ , uˬ duˬ tahˬ nymˇ-ahˇ le-awˇ , Yuˇdaˆ tsawˇ haˬ deuˬ nehˬ-ehˇ ja sawˇ-euˬ meh .
44018020	K'oeˇ gaˇ tiˬ k'ehˬ jawˇ-eu g'aˇ duˬ aˬ cawˬ aˬ yaw˰-ahˇ shaˇ k'aw˰ , aˬ yaw˰ maˬ jawˇ-a .
44018021	Aˬ yaw˰ doˆ-iˇ ngeh , " Miˬyehˇ nui ma tsaˬ naˇ , naw ma˰ jawˇ gaˇ ngaˇ tiˬ poˆ paˇ laˇ keuˆ ma " lehˇ ehˇ nehˬ ya˰-awˇ , saˇ baoˬ dziˬ-awˇ Eˇpeˇsu meuˬ-ahˇ neh doˆ-iˇ-euˬ meh .
44018022	Gehˇsaˬliˇ meuˬ-ahˇ aˬ yaw˰ iˇ keuˆ ngeh , Yeˬluˇsaˬlehˬ meuˬ-ahˇ le-awˇ Ka li zaˬ aˇ muˇ-ahˇ dawˬ cawˬ puˬ nehˬ ya˰-awˇ , Aˬdiˇawˬ meuˬ-ahˇ g'o˰-iˇ-euˬ meh .
44018023	K'oeˇ gaˇ tiˬ k'ehˬ jawˇ g'aˬ ngeh , Gaˬlaˬtiˆ miˇ k'ahˬ hawˇ-eu Puˬgiˇ miˇ k'ahˬ-ahˇ cah leˇ-awˇ jah-eu tsawˇ haˬ deuˬ-ahˇ g'aˬ bi˰ leˇ-euˬ meh .
44018024	K'oeˇ ngeh , Aˬleˬsaˬduˇ meuˬ-ahˇ deh˰ le-euˬ Aˬpawˇluˆ lehˇ myahˇ-euˬ Yuˇdaˆ tsawˇ haˬ tiˬ g'aˬ Eˇpeˇsu meuˬ-ahˇ oe-euˬ meh . Aˬ yaw˰-aˬ , dawˬ ngehˬ-eu bym dui dui-awˇ , Jaˇli˰ yaw muiˬ paˬ-ehˇ siˬ nya-eu tsawˇ haˬ tiˬ g'aˬ pyeu˰-eu meh .
44018025	Aˬ yaw˰-aˬ , Sahˬpaˬ Yeˬsuˇ-euˬ Gaˇma gaˇ kawˆ ya dzaw haw-awˇ , nui ma keuˆ dui dui-eu la˰ k'oeˇ , Yeˬsuˇ-euˬ gaˇ kawˆ tiˬ paw˰-iˬ maˬ lehˬ ni mehˬ nya tsoˆ nya-eu meh . Ehˇ k'aw˰ , iˇ cu˰ shawˇ-eu gaˇ kawˆ-ahˇ ta˰ leˇ-awˇ , Yoˇhaˬ neh iˇ cu˰ shawˇ-euˬ gaˇ kawˆ teh˰-ehˇ aˬ yaw˰ siˬ nya-eu meh .
44018026	Uˬ duˬ tahˬ nymˇ la˰ k'oeˇ aˬ yaw˰ k'aˬ duˬ ni dawˬ ngehˬ dahˬ beh-euˬ meh . Biˇgiˇla hawˇ-eu Aˬguˇla aˬ nya˰ dzeˇ zaˬ aˬ yaw˰-euˬ gaˇ kawˆ ya gaˬ ngeh , aˬ yaw˰-ahˇ iˇ kahˇ-ahˇ sheuˬ k'o˰ la˰-awˇ , Miˬyehˇ-euˬ Gaˇma gaˇ kawˆ yaw tsaˬ tsaˬ-ehˇ paˇ mehˬ lahˬ nehˬ-euˬ meh .
44018027	K'oeˇ naˇ , Aˬgaˬyaˇ miˇ k'ahˬ-ahˇ iˇ-eu g'aˇ duˬ Aˬpawˇluˆ noeˬ tsehˆ-euˬ meh . K'oeˇ miˇneh , Aˬgaˬyaˇ miˇ k'ahˬ-ahˇ jawˇ-eu jah-eu tsawˇ haˬ deuˬ aˬ yaw˰-ahˇ ha geu˰ ni , Eˇpeˇsu meuˬ-ahˇ jawˇ-eu jah-eu tsawˇ haˬ deuˬ neh sahˬ bo˰ bo˰ ahˇ nehˬ-awˇ , aˬ yaw˰-ahˇ caw ba nehˬ-euˬ meh . Aˬ yaw˰ k'oeˇ gaˇ iˇ keuˆ ngeh , Miˬyehˇ-euˬ guiˬ lahˬ baˬ da neh jah-eu tsawˇ haˬ pyeu˰ laˇ-euˬ deuˬ g'aˇ duˬ gaˇ dahˇ tsoeˬ dui dui leˇ-euˬ meh .
44018028	Aˬ jeˬ miˇ neh ehˇ naˇ , miˇ k'ahˬ zaˬ g'awˬ mya ni-euˬ mehˬ shi aˬ yaw˰ Jaˇli-ahˇ g'oe g'oe-ehˇ Yuˇdaˆ tsawˇ haˬ nehˬ-ehˇ yaw k'aˆ k'aˆ-ehˇ ja-awˇ , Yeˬsuˇ Meˬsiˇya pyeu˰-eu gaˇ kawˆ ja g'aˬ-euˬ meh .
44019001	Aˬpawˇluˆ Gawˇliˬtu meuˬ-ahˇ jawˇ lu˰ ngeh , Pawˇluˆ la˰ taˆ paw k'ahˬ-ahˇ neh oe ka-awˇ , Eˇpeˇsu meuˬ-ahˇ oe keuˆ-euˬ meh . K'oeˇ gaˇ , zaˬ lahˇ tiˬ paˆ na deuˬ-ahˇ aˬ yaw˰ tahˬ puˬ-euˬ meh .
44019002	Aˬ yaw˰ ma˰-ahˇ aˬ yaw˰ ehˇ nehˬ-eu , " Naw ma˰ jah-eu tsawˇ haˬ pyeu˰ laˇ ngeh Muiˬ-eu shawˇ-eu Yaw sahˇ Miˬyehˇ-ahˇ za maˬ loˇ . " Aˬ yaw˰ ma˰ ehˇ-eu , " Muiˬ-eu shawˇ-eu Yaw sahˇ Miˬyehˇ jawˇ meh lehˇ ehˇ-eu nga ma˰ tiˬ poˆ-iˬ maˬ gaˬ haw-aˬ . "
44019003	Aˬ yaw˰ ehˇ-eu , " Toˆ-ehˇ ngeuˇ naˇ , naw ma˰ iˇ cu˰ shawˇ-eu aˬ geu jeˬ shawˇ teˬ . " Aˬ yaw˰ ma˰ ehˇ-eu , " Yoˇhaˬ neh shawˇ nehˬ la˰-euˬ jeˬ shawˇ-euˬ ma . "
44019004	K'oeˇ ngeh , Pawˇluˆ ehˇ-eu , " Yoˇhaˬ neh iˇ cu˰ shawˇ-euˬ k'oeˇ-aˬ , iˬ baˇ noeˬ poˆ-euˬ tsawˇ haˬ deuˬ g'aˇ duˬ meh . K'oeˇ miˇ neh , aˬ yaw˰-euˬ jeˬ nah oe lu˰-eu g'aˬ-ahˇ jah-awˬ lehˇ , Iˇsaˬleˬlaˆ tsawˇ haˬ deuˬ-ahˇ Yoˇhaˬ ehˇ nehˬ-euˬ meh . Aˬ yaw˰-euˬ jeˬ nah oe-eu g'aˬ lehˇ ehˇ-eu k'oeˇ-aˬ , Yeˬsuˇ-ahˇ ehˇ-eu meh . "
44019005	Dawˬ k'oeˇ dawˬ-ahˇ aˬ yaw˰ ma˰ ya gaˬ ngeh , Sahˬpaˬ Yeˬsuˇ-euˬ tsawˇ myahˇ uˬ moˆ iˇ cu˰ shawˇ-euˬ meh .
44019006	Aˬ yaw˰ ma˰-ahˇ Pawˇluˆ aˬ la˰ ba˰ daˆ nehˬ ngeh , Muiˬ-eu shawˇ-eu Yaw sahˇ Miˬyehˇ aˬ yaw˰ ma˰ k'oeˇ taˆ za˰ le-awˇ , aˬ yaw˰ ma˰ dawˬ g'awˬ mya jeˬ ngehˬ-eu uˬ ta˰ , Miˬyehˇ g'aˇ duˬ ngehˬ dah-eu dawˬ k'aw˰ ngehˬ-euˬ meh .
44019007	Aˬ yaw˰ ma˰ dawˬ tawˆ lu˰ tseˇ nyi˰ g'aˬ ehˇ g'aˬ ni byah-eu meh .
44019008	Pawˇluˆ uˬ duˬ tahˬ nymˇ-ahˇ le-awˇ , ba la smˇ siˬ byah ni k'aˬ duˬ ni ngehˬ-eu tmˇ-eu la˰ k'oeˇ , Miˬyehˇ Miˇ k'ahˬ gaˇ kawˆ aˬ yaw˰ ma˰ siˬ duˬ laˇ ni ja sawˇ mehˬ nehˬ-euˬ meh .
44019009	Ehˇ k'aw˰ , tiˬ paˆ na deuˬ nui ma g'ahˇ-eu la˰ k'oeˇ maˬ jah ni jawˇ-awˇ , aˬ cawˬ-euˬ mehˬ shi Sahˬpaˬ Yeˬsuˇ-euˬ Gaˇma-ahˇ ja bu ja doeˇ-euˬ meh . K'oeˇ miˇ neh , Pawˇluˆ jah-eu tsawˇ haˬ deuˬ-ahˇ sheuˬ-awˇ aˬ yaw˰ ma˰ jawˇ gaˇ neh iˇ doˆ-euˬ meh . K'oeˇ naˇ , Duˇlaˬnmˇ hawˇ nymˇ la˰ k'oeˇ , yawˬ nah na lu˰ Miˬyehˇ dawˬ kawˬ ja sawˇ mehˬ nehˬ-euˬ meh .
44019010	Nyiˬ k'o˰ byah ni aˬ yaw˰ k'oeˇ lo˰-ehˇ mˇ daˆ le˰-euˬ miˇ neh , Aˬshaˆ miˇ k'ahˬ-ahˇ jawˇ-eu tsawˇ haˬ dawˬ tawˆ lu˰ , Yuˇdaˆ tsawˇ haˬ maˬ ehˇ , aˬ cawˬ tsawˇ jeuˬ deuˬ maˬ ehˇ , Sahˬpaˬ Yeˬsuˇ-euˬ dawˬ ya gaˬ-euˬ meh .
44019011	Pawˇluˆ-ahˇ g'oe-awˇ , huiˬ dui dui-eu zahˬ leˇ paˬ-ehˇ g'eh-eu jeˬ Miˬyehˇ mˇ mehˬ-euˬ meh .
44019012	Pawˇluˆ neh zmˬ-euˬ paˇ jeh maˬ ehˇ , jo˰ tsiˬ maˬ ehˇ , naˇ-eu tsawˇ haˬ deuˬ jawˇ gaˇ yuˇ g'eh nehˬ ngeh naˇ gawˇ taˬ leˇ-awˇ , neh˰ yaw jaw˰ uˇ-eu deuˬ k'aw˰ neh˰ doˆ-iˇ-euˬ meh .
44019013	Doe doe-ehˇ neh˰ teh doˆ teh doˆ-ehˇ cah-eu Yuˇdaˆ tsawˇ haˬ tiˬ paˆ na deuˬ k'aw˰ , Sahˬpaˬ Yeˬsuˇ-euˬ tsawˇ myahˇ-ahˇ g'oe-awˇ teh doˆ-eu meh . " Pawˇluˆ dawˬ mehˬ mehˬ-eu Yeˬsuˇ k'oeˇ g'aˬ-euˬ tsawˇ myahˇ uˬ moˆ ngaˇ nawˬ-ahˇ dawˬ bi˰-eu ma " lehˇ , neh˰ yaw haiˬ deuˬ-ahˇ aˬ yaw˰ ma˰ ehˇ nehˬ-eu meh .
44019014	Geˬbaˇ lehˇ myahˇ-euˬ Yuˇdaˆ tsawˇ haˬ-euˬ Piˇ ma Yaw huiˬ g'aˬ-euˬ aˬ li shi˰ li k'aw˰ , k'oeˇ lo˰-ehˇ mˇ lu˰-eu meh .
44019015	Neh˰ yaw haiˬ k'oeˇ mawˇ aˬ yaw˰ ma˰-ahˇ ehˇ-eu , " Yeˬsuˇ-ahˇ ngaˇ siˬ nya ma . Pawˇluˆ-ahˇ k'aw˰ siˬ nya ma . Ehˇ k'aw˰ , naw ma˰ aˬ gaˇ-euˬ tsawˇ haˬ te . "
44019016	Neh˰ yaw haiˬ uˇ-eu tsawˇ haˬ k'oeˇ g'aˬ aˬ yaw˰ ma˰-ahˇ biˬ daw˰ le˰-awˇ , dawˬ tawˆ lu˰-ahˇ daw˰ g'aˬ-euˬ meh . Aˬ yaw˰ ma˰ bi diˬ naˇ bi diˬ gawˇ jiˇ-awˇ mehˬ tsoeˬ bi diˬ pyaˬ jiˇ-euˬ miˇ neh , tsawˇ haˬ k'oeˇ g'aˬ-euˬ nymˇ-ahˇ neh neˇ myawˆ ni coeˬ doˆ g'eh-euˬ meh .
44019017	Eˇpeˇsu meuˬ-ahˇ k'aˇ jawˇ-eu Yuˇdaˆ tsawˇ haˬdeuˬ hawˇ-eu aˬ cawˬ tsawˇ jeuˬ dawˬ tawˆ lu˰ gaˇ kawˆ k'oeˇ ya gaˬ ngeh , guˆ dui dui-iˇ-awˇ , Sahˬpaˬ Yeˬsuˇ-euˬ tsawˇ myahˇ-ahˇ ciˬ huiˬ ciˬ mahˇ dui dui-euˬ meh .
44019018	Jah-eu tsawˇ haˬ deuˬ k'aw˰ g'awˬ mya ni laˇ-awˇ , yawˬ ha neh k'aˇ mˇ lehˬ dzeuˇ-euˬ jeˬ maˬ za˰ taˬ ni aˬ cawˬ mehˬ shi ja doˆ laˇ-euˬ meh .
44019019	Maw loˬ loˬ-eu tsawˇ haˬ deuˬ k'aw˰ , yawˬ ha-euˬ maw loˬ sahˬ bo˰ deuˬ ba˰ uiˬ jiˇ-awˇ , miˇ k'ahˬ zaˬ dawˬ tawˆ lu˰ mehˬ shi miˬ dzaˬ keuˬ dzeh-euˬ meh . Sahˬ bo˰ k'oeˇ deuˬ-euˬ aˇ poeˬ sawˇ jiˇ haw ngeh , pyuˇ maˇ byaˆ ngaˬ muiˇ byaˆ poeˬ-eu meh .
44019020	SahˬpaˬMiˬyehˇ-euˬ dawˬ-aˬ , k'oeˇ lo˰-ehˇ baoˬ huiˬ-eu la˰ k'oeˇ miˇ k'ahˬ doe-iˇ-awˇ g'aˬ k'aˆ lu˰-eu meh .
44019021	Gaˇ kawˆ k'oeˇ deuˬ pyeu˰ laˇ g'aˬ ngeh , Maˬgeˬdawˇniˆ miˇ k'ahˬ hawˇ-eu Aˬgaˬyaˇ miˇ k'ahˬ-ahˇ cah-iˇ-awˇ , Yeˬluˇsaˬlehˬ meuˬ-ahˇ iˇ ma lehˇ Pawˇluˆ noeˬ tsehˆ-euˬ meh . " K'oeˇ gaˇ iˇ g'aˬ naˇ , Loˇmaˆ meuˬ-ahˇ k'aw˰ ya iˇ haw nga siˬ " lehˇ aˬ yaw˰ ehˇ-eu meh .
44019022	K'oeˇ miˇ neh , aˬ yaw˰-ahˇ caw ba-eu tsawˇ haˬ deuˬ la˰ k'oeˇ , Tiˆmoˇseˬ hawˇ-eu Eˇlaˬduˇ aˬ nya˰-ahˇ Maˬgeˬdawˇniˆ miˇ k'ahˬ-ahˇ bi le-awˇ , aˬ yaw˰ g'aˬ-aˬ , Aˬshaˆ miˇ k'ahˬ-ahˇ tiˬ k'ehˬ paˇ jawˇ tehˬ-euˬ meh .
44019023	Aˇ yamˬ k'oeˇ yamˬ-ahˇ , Sahˬpaˬ Yeˬsuˇ-euˬ Gaˇma baˬ da neh Eˇpeˇsu meuˬ la˰ k'oeˇ suˬ saˬ dui dui-eu jeˬ keuˆ le-euˬ meh .
44019024	Deˬmeˬdeˬliˇ lehˇ myahˇ-euˬ pyuˇ tehˆ-eu tsawˇ haˬ tiˬ g'aˬ jawˇ-eu meh . Aˬ yaw˰-aˬ , pyuˇ yuˇ-awˇ Aˬdeˬmiˇ miˬ yehˇ ma-euˬ uˬ duˬ tahˬ nymˇ mawˇ kawˇ tehˆ ahˬ-eu meh . Gaˇ k'oeˇ hmˬ baˬ da neh pyuˇ tehˆ dzaˬ-eu tsawˇ haˬ deuˬ pyuˇ za dui dui-eu meh .
44019025	K'oeˇ ngeh , aˬ yaw˰ ma˰ dawˬ tawˆ lu˰ hawˇ-eu aˬ yaw˰ ma˰ lo˰-ehˇ mˇ dzaˬ-eu tsawˇ haˬ dawˬ tawˆ lu˰ kuˇ uiˬ-awˇ , heu lo˰-ehˇ ehˇ nehˬ-euˬ meh . " Cawˬ deuˬ-oˇ , gaˇ heu hmˬ ya mˇ lu˰-eu baˬ da neh aˬ dui pyuˇ shuiˇ za laˇ-eu naw ma˰ siˬ nya lu˰ meh .
44019026	Nymˬ-mˇ , Pawˇluˆ lehˇ kuˇ-eu tsawˇ haˬ k'oeˇ g'aˬ aˬ jeˬ ehˇ lu˰-eu gaˇ kawˆ naw ma˰ ya siˬ ya mawˇ lu˰ meh . Tsawˇ haˬ zaˬ-euˬ aˬ la˰ neh jahˇ-euˬ miˬ yehˇ-aˬ , miˬ yehˇ maˬ ngeuˇ-a lehˇ ehˇ ehˇ-ehˇ , Eˇpeˇsu meuˬ heu meuˬ la˰ k'oeˇ teh˰-ehˇ maˬ ngeuˇ-ehˇ , Aˬshaˆ miˇ k'ahˬ k'ahˬ lah ni ehˇ g'aˬ ni tsawˇ haˬ g'awˬ mya ni nui ma paˇ laˇ ni aˬ yaw˰ neh laˆ jah jiˇ taˬ-euˬ meh .
44019027	Aˬ dui-euˬ gaˇ heu hmˬ tsawˇ myahˇ cawˆ-iˇ gaˇ ya guˆ-eu uˬ ta˰ , Aˬshaˆ miˇ k'ahˬ hawˇ-eu miˇ tsaˬ zaˬ dawˬ tawˆ lu˰ uˬ duˬ tahˬ-eu miˬ yehˇ pyeu˰-eu Aˬdeˬmiˇ miˬ yehˇ ma-euˬ uˬ duˬ tahˬ nymˇ tiˬ jeˬ-iˬ gaˇ dahˇ maˬ tsoeˬ-ehˇ pyeu˰-iˇ-awˇ , aˬ yaw˰-euˬ yaw sheh˰ k'ahˬ sehˇ piˬ-iˇ byoˆ-iˇ gaˇ k'ahˬ lahˇ dui dui paˬ-ehˇ g'eh-eu meh . "
44019028	Aˬ yaw˰ ma˰ dawˬ k'oeˇ dawˬ-ahˇ ya gaˬ ngeh nui ma pehˇ dui dui laˇ-awˇ , " Eˇpeˇsu tsawˇ haˬ-euˬ Aˬdeˬmiˇ miˬ yehˇ ma huiˬ dui mahˇ dui dui meh " lehˇ guˇ-eu meh .
44019029	Meuˬ meuˬ lah-ehˇ luiˬ g'a laˇ-awˇ , Pawˇluˆ nehˬ-ehˇ cah-eu Maˬgeˬdawˇniˆ tsawˇ haˬ Gaˬyuˇ hawˇ-eu Aˬliˬdaˬguˇ aˬ nya˰-ahˇ nyeh˰-awˇ , Bawˬ-iˬ g'eh duˬ-ahˇ g'eu g'eh-euˬ meh .
44019030	Pawˇluˆ-aˬ , tsawˇ haˬ aˇ ma˰ k'oeˇ ma˰-euˬ mehˬ shi le maw˰-eu meh . Ehˇ k'aw˰ , jah-eu tsawˇ haˬ deuˬ aˬ yaw˰-ahˇ maˬ bi le-a .
44019031	Pawˇluˆ-ahˇ siˬ nya-eu Aˬshaˆ miˇ k'ahˬ-ahˇ uˆ lahˇ-eu sahˬ paˬ sahˬ ma tiˬ paˆ na deuˬ neh , Pawˇluˆ-ahˇ Bawˬ-iˬ g'eh duˬ-ahˇ maˬ le ni jawˇ-eu g'aˇ duˬ tsa˰ ahˇ le˰-euˬ meh .
44019032	K'oeˇ ngeh , uiˬ laˇ bymˇ laˇ taˬ-euˬ tsawˇ haˬ aˇ ma˰ law˰ g'a dui dui lu˰-eu meh . Tiˬ g'aˬ tiˇ g'aˬ maˬ naˇ haˬ ni , tiˬ g'aˬ tiˬ jeˬ guˇ-eu meh . Aˬ jeˬ miˇ neh k'oeˇ lo˰-ehˇ ya uiˬ laˇ-euˬ gaˇ kawˆ-ahˇ tsawˇ haˬ myaˬ tiˬ paˆ maˬ siˬ nya-a .
44019033	Tsawˇ haˬ tiˬ paˆ na deuˬ-aˬ , Aˬleˬsaˬduˇ lehˇ kuˇ-eu g'aˬ-ahˇ neh ahˇ-eu nga lehˇ noeˬ-eu meh . Aˬ jeˬ miˇ neh ehˇ naˇ , Yuˇdaˆ tsawˇ haˬ deuˬ neh aˬ yaw˰-ahˇ aˬ cawˬ mehˬ shi dehˬ daˆ nehˬ-euˬ meh . K'oeˇ naˇ , ciˬ cuˇ ni jawˇ-eu g'aˇ duˬ , tsawˇ haˬ aˇ ma˰-ahˇ Aˬleˬsaˬduˇ la˰ dzawˇ dzawˇ nehˬ-awˇ , aˬ yaw˰ tiˬ jeˬ-iˬ maˬ lehˬ-eu gaˇ kawˆ ja shaw nehˬ-eu lehˇ g'eh-eu meh .
44019034	Ehˇ k'aw˰ , aˬ yaw˰ Yuˇdaˆ tsawˇ haˬ pyeu˰-eu nga lehˇ aˬ yaw˰ ma˰ haw siˬ ngeh , " Eˇpeˇsu tsawˇ haˬ-euˬ Aˬdeˬmiˇ miˬ yehˇ ma huiˬ dui mahˇ dui dui meh " lehˇ , yawˬ g'aˬ na lu˰ tiˬ teˇ teh˰-ehˇ naˬ liˬ nyiˬ la˰ byah ni guˇ-euˬ meh .
44019035	Aˇ saˬ saˬ laˇ ngeh , meuˬ-euˬ jeˇ leˇ loˇ neh tsawˇ haˬ aˇ ma˰ k'oeˇ ma˰-ahˇ laˆ co˰-euˬ meh . Aˬ yaw˰ heu lo˰-ehˇ ehˇ nehˬ-euˬ meh . " Eˇpeˇsu meuˬ-ahˇ jawˇ-eu aˬ yui˰ aˬ nyiˇ deuˬ-oˇ , Eˇpeˇsu meuˬ-aˬ , huiˬ-eu mahˇ-eu Aˬdeˬmiˇ miˬ yehˇ ma-euˬ uˬ duˬtahˬ nymˇ hawˇ-eu mˬ-ahˇ neh ga le-euˬ muiˬ-eu shawˇ-eu k'aˬ lo-ahˇ jeˬ hmˬ bo saˆ taˬ-euˬ meuˬ pyeu˰-eu gaˇ kawˆ , tsawˇ haˬ yawˬ g'aˬ na lu˰ siˬ nya meh .
44019036	Gaˇ kawˆ heu maˬ ngeuˇ-a lehˇ tsawˇ haˬ tiˬ g'aˬ-iˬ maˬ pyehˇ nya-a . K'oeˇ miˇ neh , naw ma˰ ciˬ cuˇ ni jawˇ-eu tsaˬ meh . Maˬ shaˇ noeˬ ni luiˬ g'a-eu maˬ tsaˬ-a .
44019037	Tsawˇ haˬ heu nyiˬ g'aˬ uˬ duˬ tahˬ nymˇ-ahˇ tahˇ joe joe-euˬ k'aw˰ maˬ ngeuˇ-ehˇ , aˬ dui ma˰-euˬ miˬ yehˇ ma-ahˇ yehˬ bawˬ sehˇ lu-ehˇ ehˇ-euˬ k'aw˰ maˬ ngeuˇ gaˇ , aˬ yaw˰ nya˰-ahˇ naw ma˰ neh heu gaˇ sheuˬ la˰ taˬ-euˬ meh .
44019038	Deˬmeˬdeˬliˇ hawˇ-eu aˬ yaw˰ nehˬ-ehˇ pyuˇ tehˆ-eu tsawˇ haˬ deuˬ , tsawˇ haˬ tiˬ g'aˬ na-ahˇ nui k'ahˇ maˬ shiˇ-ehˇ yaˇ k'aˬ ja maw˰ naˇ , sahˬ paˬ sahˬ ma deuˬ jawˇ-awˇ , yaˇ k'aˬ daˇ-eu nymˇ pah-eu aˇ nah k'aw˰ baw meh . K'oeˇ gaˇ daˬ leˇ-awˇ yaˇ k'aˬ ja nya teh˰-a .
44019039	Naw ma˰ k'oeˇ naˆ maˬ tseˇ jahˇ maw˰ te lehˇ ngeuˇ naˇ , miˇ k'ahˬ zaˬ deuˬ uiˬ le bymˇ le-awˇ yaˇ k'aˬ daˇ-eu aˇ nah-ahˇ bi daˇ tsehˆ nya teh˰-a .
44019040	Iˬ nah pyeu˰ laˇ-euˬ gaˇ kawˆ heu baˬ da neh , miˇ k'ahˬ luiˬ g'a laˇ ni jahˇ-euˬ nga lehˇ aˬ dui-ahˇ do yuˇ laˇ gaˇ k'ahˬ lahˇ paˬ-ehˇ g'eh meh . Aˬ jeˬ miˇ neh heu lo˰-ehˇ uiˬ leˇ-awˇ luiˬ g'a te lehˇ aˬ dui-ahˇ naˇ haˬ laˇ naˇ , aˬ dui yaw duˬ duˬ-ehˇ ehˇ k'o˰ nehˬ nya-eu tiˬ jeˬ-iˬ maˬ jaˆ-a . "
44019041	K'oeˇ lo˰-ehˇ ehˇ g'aˬ ngeh , uiˬ laˇ taˬ-euˬ tsawˇ haˬ deuˬ-ahˇ bi g'o˰-iˇ-euˬ meh .
44020001	K'oeˇ ngeh poˆ uiˬ laˇ-euˬ k'oeˇ co˰-iˇ ngeh , jah-eu tsawˇ haˬ deuˬ-ahˇ Pawˇluˆ kuˇ uiˬ-awˇ , g'aˬ bi˰-eu la˰ k'oeˇ g'o˰ dawˬ tsa˰ ya˰-awˇ , Maˬgeˬdawˇniˆ miˇ k'ahˬ-ahˇ iˇ-euˬ meh .
44020002	Miˇ k'ahˬ k'oeˇ k'ahˬ doe ni aˬ yaw˰ iˇ g'eh ngeh , dawˬ mehˬ mehˬ mehˬ-ehˇ g'aˬ bi˰ ya˰-awˇ , Aˬgaˬyaˇ miˇ k'ahˬ-ahˇ iˇ keuˆ-euˬ meh .
44020003	K'oeˇ gaˇ ba la smˇ siˬ byah ni aˬ yaw˰ jawˇ-euˬ meh . Suˇliˆ miˇ k'ahˬ-ahˇ g'o˰ leˇ-eu lehˇ lehˬ hmˬ lu˰ ngeh , Yuˇdaˆ tsawˇ haˬ deuˬ aˬ yaw˰-ahˇ seh˰-eu lehˇ nawˬ jawˬ lu˰-eu gaˇ kawˆ siˬ leˇ-awˇ , Maˬgeˬdawˇniˆ miˇ k'ahˬ paw neh g'o˰ leˇ-eu g'aˇ duˬ noeˬ tsehˆ-euˬ meh .
44020004	Beˬliˇ meuˬ-ahˇ jawˇ-eu Buˇluˆ-euˬ aˬ li Soˇbaˬdaˬluˇ , Teˇsaˬloˇni meuˬ-ahˇ jawˇ-eu Aˬliˬdaˬguˇ hawˇ-eu Seˬguˬduˇ , Deˬbeˬ meuˬ-ahˇ jawˇ-eu Gaˬyuˇ , Aˬshaˆ miˇ k'ahˬ-ahˇ jawˇ-eu Duˇjiˇ hawˇ-eu Daˬloˇbeˬ aˬ ha ma˰ hawˇ-eu Tiˆmoˇseˬ k'aw˰ , Pawˇluˆ nehˬ-ehˇ iˇ-euˬ meh .
44020005	Tsawˇ haˬ k'oeˇ deuˬ jeˬ hu doˆ-iˇ-awˇ , nga ma˰-ahˇ Daˬloˇ meuˬ-ahˇ dawˬ-euˬ meh .
44020006	Dehˬ tseˬ maˬ ahˇ-eu Kaˬ muˇ dzaˬ-eu Bawˬ-iˬ jahˇ g'aˬ miˇ tsa , Piˇliˇpiˆ meuˬ-ahˇ neh nga ma˰ saˇ baoˬ dziˬ-awˇ doˆ-iˇ-euˬ ma . Ngaˬ nah byah laˇ ngeh Daˬloˇ meuˬ-ahˇ aˬ yaw˰ ma˰ jawˇ gaˇ iˇ keuˆ-awˇ , k'oeˇ gaˇ ngaˬ nah paˇ jawˇ-euˬ ma .
44020007	Tiˬ jaw la˰ k'oeˇ aˇ dahˬ beh-eu nah uˬ ci˰ paw , dzaˬ ta˰ dawˇ ta˰-eu g'aˇ duˬ nga ma˰ uiˬ leˇ-euˬ ma . Pawˇluˆ-aˬ , yawˬ nah yawˬ doˆ-iˇ-eu lehˇ g'eh-eu miˇ neh , k'oeˇ ngeh miˇ uˬ ci˰ sehˇ g'ahˇ keuˆ ni dawˬ mehˬ mehˬ-euˬ meh .
44020008	Nga ma˰ uiˬ leˇ taˬ-euˬ k'oeˇ taˆ tiˆ aˇ lawˆ k'oeˇ lawˆ-ahˇ , tsiˇ k'mˬ g'awˬ mya ni do˰ bya taˬ-euˬ meh .
44020009	Uˇduˇkuˇ lehˇ myahˇ-euˬ zaˬ guˬ tiˬ g'aˬ laˇ g'oˆ zaˬ-ahˇ nuiˇ lu˰-eu meh . Pawˇluˆ dawˬ mehˬ g'awˬ myahˇ ni mehˬ-euˬ miˇ neh aˬ yaw˰ yu˰ yoeˇ ngeuˇ laˇ-awˇ , nymˇ k'oeˇ nymˇ-euˬ smˬ tiˆ tiˬ tiˆ-ahˇ neh ga ka-euˬ meh . Aˬ yaw˰ ma˰ aˬ yaw˰-ahˇ ciˬ-iˇ ngeh , shiˇ tsehˆ taˬ-euˬ meh .
44020010	Ehˇ k'aw˰ , Pawˇluˆ za˰ ka-iˇ-awˇ , zaˬ guˬ k'oeˇ g'aˬ-ahˇ awˆ k'o˰-awˇ ciˬ-awˇ , " Taˬ noeˬ shaˬ . Aˬ yaw˰ deh˰ lu˰ meh " lehˇ ehˇ nehˬ-euˬ meh .
44020011	K'oeˇ naˇ , k'oeˇ taˆ tiˆ-ahˇ aˬ yaw˰ paˇ g'o˰ daˆ leˇ-awˇ , kaˬ muˇ ngawˬ pyehˬ-awˇ jah-eu tsawˇ haˬ deuˬ nehˬ-ehˇ dzaˬ-euˬ meh . Uˬ shawˬ paw nahˇ ma doˆ laˇ ngeh keuˆ ni , uˬ ci˰ miˇ lah-ehˇ aˬ yaw˰ ma˰ nehˬ-ehˇ aˬ yaw˰ dawˬ ja ja-euˬ meh . K'oeˇ naˇ , meuˬ k'oeˇ meuˬ-ahˇ neh aˬ yaw˰ doˆ-iˇ-euˬ meh .
44020012	Aˬ yaw˰ ma˰ aˬ li k'oeˇ li-ahˇ yaw deh˰-ehˇ iˇ kahˇ-ahˇ sheuˬ k'o˰ ha-iˇ-awˇ , ui cuiˆ teh˰-ehˇ laˬ k'aˬ cehˇ-eu maˬ ngeuˇ-a .
44020013	Pawˇluˆ neh nga ma˰-ahˇ ehˇ nehˬ la˰-euˬ lo˰-ehˇ , nga ma˰ saˇ baoˬ dziˬ-awˇ Aˬtsoˆ meuˬ-ahˇ iˇ tawˬ-euˬ ma . Aˬ yaw˰ g'aˬ-aˬ , k'oeˇ gaˇ keuˆ ni kuiˇ zoˬ cah-eu lehˇ lehˬ hmˬ taˬ-euˬ meh .
44020014	Aˬtsoˆ meuˬ-ahˇ paˇ tahˬ dzoeˇ ngeh , tiˬ kawˆ lo˰-ehˇ saˇ baoˬ dziˬ-awˇ Meˬduˇleˬ meuˬ-ahˇ iˇ-euˬ ma .
44020015	K'oeˇ gaˇ neh saˇ baoˬ paˇ dziˬ g'eh-awˇ , yawˬ nah yawˬ Ciˇoˬ iˇ jaw lahˇ dawˬ peh iˇ keuˆ-euˬ ma . Yawˬ nah yawˬ-ahˇ Saˬmoˇ iˇ jaw lahˇ-ahˇ iˇ keuˆ-awˇ , dzaiˇ yawˬ nah yawˬ-ahˇ Meˬleˬduˇ meuˬ-ahˇ iˇ keuˆ-euˬ ma .
44020016	Aˬshaˆ miˇ k'ahˬ-ahˇ aˇ yamˬ maˬ bi jiˇ-eu g'aˇ duˬ , nyi naˬ nyi naˬ-ehˇ maˬ jawˇ ni Eˇpeˇsu meuˬ-ahˇ saˇ baoˬ dziˬ-awˇ iˇ-eu lehˇ Pawˇluˆ noeˬ tsehˆ-euˬ meh . G'eh nya naˇ , Beˬdeˬgoˇdeˬ bawˬ-iˬ g'eh ngeh nah Yeˬluˇsaˬlehˬ meuˬ-ahˇ ya jawˇ ni , aˬ yaw˰ yaw kawˇ-ehˇ iˇ maw˰-eu meh .
44020017	Pawˇluˆ Meˬleˬduˇ meuˬ-ahˇ jawˇ lu˰ ngeh , Eˇpeˇsu Ka li zaˬ aˇ muˇ-euˬ aˬ yui˰ aˬ tsu deuˬ aˬ yaw˰-ahˇ tahˬ puˬ le-eu g'aˇ duˬ bi kuˇ leˇ-euˬ meh .
44020018	Aˬ yaw˰ ma˰ oe keuˆ ngeh , heu lo-ehˇ ehˇ nehˬ-euˬ meh . " Aˬshaˆ miˇ k'ahˬ-ahˇ laˇ keuˆ ngeh tiˬ nah neh , naw ma˰ nehˬ-ehˇ ngaˇ aˬ joˆ-ehˇ deh˰ ya˰ jawˇ ya˰-euˬ naw ma˰ siˬ nya meh .
44020019	Yuˇdaˆ tsawˇ haˬ deuˬ ngaˬ-ahˇ seh˰-eu lehˇ nawˬ jawˬ-eu miˇ neh shaˬ dui dui-euˬ aˇ yamˬ k'oeˇ yamˬ-ahˇ , nui nahˬ nui yu ahˇ-awˇ myaˆ biˇ doˆ-eu la˰ k'oeˇ Sahˬpaˬ Miˬyehˇ-euˬ zaˬ k'aˆ geu˰-awˇ gaˇ mˇ ya˰-euˬ ma .
44020020	Miˇ k'ahˬ zaˬ mehˬ shi maˬ ehˇ , nymˇ jiˇ la˰ k'oeˇ maˬ ehˇ , naw ma˰-ahˇ ngaˇ dawˬ mehˬ mehˬ ngeh , naw ma˰ g'aˇ duˬ gaˇ dahˇ tsoeˬ-eu jeˬ tiˬ jeˬ-iˬ maˬ za˰ taˬ ni mehˬ nehˬ-euˬ naw ma˰ siˬ nya meh .
44020021	Yawˬ ha-euˬ iˬ baˇ noeˬ poˆ-awˇ Miˬyehˇ jawˇ paw g'o˰ laˇ-eu la˰ k'oeˇ aˬ dui-euˬ Sahˬpaˬ Yeˬsuˇ-ahˇ ya jah meh lehˇ , Yuˇdaˆ tsawˇ haˬ-ahˇ maˬ ehˇ , aˬ cawˬ tsawˇ jeuˬ-ahˇ maˬ ehˇ , tiˬ kawˆ lo˰-ehˇ ngaˇ mehˬ-euˬ ma .
44020022	Nymˬ-mˇ , Muiˬ-eu shawˇ-eu Yaw sahˇ Miˬyehˇ-euˬ ehˇ dawˬ naˇ haˬ-eu la˰ k'oeˇ Yeˬluˇsaˬlehˬ meuˬ-ahˇ iˇ lu˰-eu ma . K'oeˇ gaˇ , ngaˬ-euˬ k'oeˇ taˆ aˬ joˆ-ehˇ g'eh-eu jeˬ keuˆ le-eu lehˇ g'eh-eu maˬ siˬ .
44020023	Meuˬ yawˬ meuˬ na lu˰ la˰ k'oeˇ , tawˬ-ahˇ bi nyeh˰ uˇ-eu jeˬ hawˇ-eu , ya shaˬ ya zahˬ dui dui-eu jeˬ ngaˬ-ahˇ lo˰ lu˰ meh lehˇ , Muiˬ-eu shawˇ-eu Yaw sahˇ Miˬyehˇ ngaˬ-ahˇ ehˇ nehˬ la˰-euˬ k'oeˇ maˬ ngeuˇ naˇ , nui jeˬ ngaˇ maˬ siˬ nya nya .
44020024	Ehˇ k'aw˰ , ngaˬ-euˬ g'awˇ mawˇ heu-aˬ , tiˬ jeˬ-iˬ maˬ poeˬ maˬ lawˬ-a lehˇ ngaˇ noeˬ jiˇ taˬ-euˬ ma . Ngaˇ ya mˇ-eu saˬ saˬ naˬ gaˇ heu mˇ jiˇ-awˇ , Sahˬpaˬ Yeˬsuˇ neh ngaˬ-ahˇ bi˰ taˬ-euˬ Miˬyehˇ g'awˬ shaˬ gaˬ-eu jeˬ gaˇ kawˆ Laˬ k'aˬ cehˇ-eu Guiˬ lahˬ dawˬ mehˬ-eu gaˇ heu mˇ luiˆ ya˰ nya ni noeˬ tsoˆ taˬ-euˬ ma .
44020025	" Naw ma˰ dawˬ tawˆ lu˰ jawˇ gaˇ ngaˇ cah doe-awˇ , Miˬyehˇ Miˇk'ahˬ gaˇ kawˆ mehˬ ya˰-euˬ ma . Aˬ kaˇ naˇ , naw ma˰ ngaˬ-ahˇ tiˬ jawˇ-iˬ maˬ paˇ ya mawˇ-aˇ lehˇ ngaˇ siˬ duˬ-eu ma .
44020026	K'oeˇ miˇ neh , naw ma˰ tiˬ g'aˬ na deh˰-eu sa˰ laˇ smˬ-iˇ naˇ ngaˬ-euˬ baˬ da neh maˬ ngeuˇ lehˇ , na˰ suiˇ ni g'eh-eu dawˬ iˬ nah ngaˇ ngehˬ-eu ma .
44020027	Aˬ jeˬ miˇ neh ehˇ naˇ , Miˬyehˇ-euˬ nui noeˬ dawˬ tawˆ lu˰ , naw ma˰-ahˇ ngaˇ maˬ za˰ taˬ ni ja mehˬ jiˇ g'aˬ-euˬ ma .
44020028	K'oeˇ miˇ neh , naw ma˰-euˬ g'awˇ mawˇ yaw muiˬ paˬ-ehˇ yahˇ-awˇ deh˰-eu uˬ ta˰ , Muiˬ-eu shawˇ-eu Yaw sahˇ Miˬyehˇ neh naw ma˰-ahˇ a nehˬ-awˇ bi haw bi pyaˆ-euˬ yawˇ yawˇ ma˰-ahˇ yaw muiˬ paˬ-ehˇ bo saˆ haw piˇ-awˬ . Miˬyehˇ neh aˬ yaw˰-euˬ Zaˬmaˇ bi shiˇ dah-awˇ zeuˇ tsehˆ taˬ-euˬ aˬ yaw˰-euˬ Ka li zaˬ aˇ muˇ-ahˇ yawˇ bo-eu lo˰-ehˇ bo-awˬ .
44020029	Ngaˇ doˆ-iˇ dzeuˇ naˇ guˆ laˇ paˬ-ehˇ g'eh-eu k'aˬ yehˇ deuˬ oe-awˇ , yawˇ yawˇ ma˰-ahˇ g'awˬ shaˬ maˬ gaˬ ni laˆ cawˆ le teh˰-a lehˇ ngaˇ siˬ nya ma .
44020030	Naw ma˰-euˬ la˰ k'oeˇ tsawˇ haˬ tiˬ paˆ na deuˬ doˆ laˇ-awˇ , jah-eu tsawˇ haˬ deuˬ-ahˇ mehˇ shuiˇ shuiˇ-eu la˰ k'oeˇ aˬ yaw˰ ma˰ jawˇ paw sheuˬ pyawˇ g'eh teh˰-a .
44020031	K'oeˇ miˇ neh , smˇ k'o˰ byah ni naw ma˰ yawˬ g'aˬ na lu˰-ahˇ ngaˇ myaˆ biˇ doˆ-eu la˰ k'oeˇ mehˬ nehˬ-euˬ gaˇ maˬ ngehˇ ni , yahˇ yahˇ-ehˇ deh˰-awˬ .
44020032	" Nymˬ-mˇ , Miˬyehˇ-euˬ aˬ la˰ la˰ k'oeˇ hawˇ-eu aˬ yaw˰-euˬ g'awˬ shaˬ gaˬ-eu jeˬ la˰ k'oeˇ naw ma˰-ahˇ ngaˇ a nehˬ ya˰-eu ma . Guiˬ lahˬ yaw dzahˇ bi˰-eu dawˬ k'oeˇ-aˬ , naw ma˰-ahˇ bi huiˬ bi mahˇ laˇ nya-awˇ , Miˬyehˇ neh aˬ yaw˰-euˬ tsawˇ haˬ dawˬ tawˆ lu˰ g'aˇ duˬ lehˬ hmˬ taˬ-euˬ guiˬ lahˬ bi˰ nya-eu meh .
44020033	Aˬ cawˬ-euˬ pyuˇ-ahˇ maˬ ehˇ , shuiˇ-ahˇ maˬ ehˇ , dm g'aˬ dm lmˇ-ahˇ maˬ ehˇ , mehˇ juiˇ juiˇ-eu nui ma ngaˇ maˬ ahˇ .
44020034	Ngaˇ hawˇ-eu ngaˬ-euˬ cawˬ deuˬ k'aˇ loˬ-eu jeˬ za nya ni , ngaˬ-euˬ aˬ la˰ heu neh gaˇ mˇ-awˇ pyuˇ poˆ-euˬ naw ma˰ siˬ nya meh .
44020035	' Za-eu naˆ maˬ tseˇ bi˰-eu guiˬ lahˬ huiˬ dzehˬ meh ' lehˇ Sahˬpaˬ Yeˬsuˇ neh ehˇ-euˬ dawˬ k'oeˇ dawˬ-ahˇ noeˬ keuˆ-eu la˰ k'oeˇ , k'oeˇ lo˰-ehˇ gaˇ yaw k'aˆ-ehˇ mˇ-awˇ g'aˬ baˬ-eu deuˬ-ahˇ ya caw ba meh lehˇ , yawˬ jeˬ na lu˰ la˰ k'oeˇ naw ma˰-ahˇ ngaˇ mˇ mehˬ shaˇ mehˬ mehˬ-euˬ ma . "
44020036	Pawˇluˆ k'oeˇ lo˰-ehˇ ngehˬ g'aˬ tmˇ g'aˬ ngeh , aˬ yaw˰ ma˰ nehˬ-ehˇ pawˬ tsui˰ pawˬ dmˬ dmˬ-awˇ guiˬ lahˬ shaˇ-euˬ meh .
44020037	Aˬ yaw˰ ma˰ ngoeˇ ngoeˇ-ehˇ , Pawˇluˆ-ahˇ byaˇ tehˬ-awˇ mehˬ cuˇ cuˇ nehˬ-euˬ meh .
44020038	Aˬ yaw˰ ma˰ aˬ yaw˰-ahˇ maˬ paˇ ya mawˇ-aˇ lehˇ Pawˇluˆ neh ehˇ-euˬ dawˬ k'oeˇ dawˬ baˬ da neh aˬ yaw˰ ma˰-euˬ nui ma-ahˇ yaw k'aˆ-ehˇ zaw leˇ-awˇ , noeˬ shaˬ dui dui-eu meh . K'oeˇ naˇ , aˬ yaw˰ ma˰ Pawˇluˆ-ahˇ saˇ baoˬ naˬ duˬ-ahˇ keuˆ ni sheuˬ ha keuˆ-iˇ-euˬ meh .
44021001	Aˬ yaw˰ ma˰-ahˇ g'awˬ-iˇ g'aˬ ngeh , saˇ baoˬ dziˬ-awˇ Gawˇsaˆ iˇ jaw lahˇ-ahˇ dawˇ coe ni iˇ g'eh-euˬ ma . Yawˬ nah yawˬ Lawˇduˆ iˇ jaw lahˇ-ahˇ iˇ keuˆ-awˇ , k'oeˇ gaˇ neh naˇ , Baˬdaˬlaˇ meuˬ-ahˇ iˇ-euˬ ma .
44021002	Piˇniˇshaˆ miˇ k'ahˬ-ahˇ iˇ-eu lehˇ g'eh-eu saˇ baoˬ tiˬ laˇ-ahˇ k'oeˇ gaˇ tahˬ puˬ-awˇ , dziˬ-awˇ iˇ g'eh-euˬ ma .
44021003	Guˇbaˬluˇ iˇ jaw lahˇ-ahˇ haw mawˇ laˇ gaˇ iˇ keuˆ ngeh , la˰ oˆ paw pyawˬ-ahˇ Suˇliˆ miˇ k'ahˬ paw iˇ-euˬ ma . Saˇ baoˬ k'oeˇ laˇ Duˇlu meuˬ-ahˇ myawˬ ba˰ doˆ-eu miˇ neh , nga ma˰ k'oeˇ gaˇ naˬ-euˬ ma .
44021004	Jah-eu tsawˇ haˬ tiˬ deuˬ-ahˇ k'oeˇ gaˇ ya mawˇ-awˇ , aˬ yaw˰ ma˰ nehˬ-ehˇ tiˬ jaw jawˇ-euˬ ma . Yaw sahˇ Miˬyehˇ-ahˇ g'oe-eu la˰ k'oeˇ , Pawˇluˆ-ahˇ " Yeˬluˇsaˬlehˬ meuˬ-ahˇ taˬ le " lehˇ aˬ yaw˰ ma˰ ehˇ-eu meh .
44021005	Ehˇ k'aw˰ , nga ma˰ aˬ yaw˰ ma˰ nehˬ-ehˇ jawˇ-eu aˇ yamˬ jiˇ laˇ ngeh , mehˬ hu paw iˇ-euˬ ma . Aˬ yaw˰ ma˰ hawˇ-eu aˬ yaw˰ ma˰-euˬ miˬ sawˇ zaˬ dawˬ tawˆ lu˰ , meuˬ-ahˇ neh iˬ ma laˆ shaˆ lawˇ deh-ahˇ keuˆ ni nga ma˰-ahˇ sheuˬ keuˆ ha le-awˇ , nga ma˰ dawˬ tawˆ lu˰ k'oeˇ gaˇ pawˬ tsui˰ pawˬ dmˬ dmˬ-awˇ guiˬ lahˬ shaˇ-euˬ ma .
44021006	K'oeˇ naˇ , tiˬ g'aˬ tiˇ g'aˬ g'o˰ dawˬ tsa˰ ya˰-awˇ , nga ma˰ saˇ baoˬ la˰ k'oeˇ uˇ-iˇ ngeh , aˬ yaw˰ ma˰ iˇ kahˇ paw g'o˰ leˇ-euˬ meh .
44021007	Duˇlu meuˬ-ahˇ neh saˇ baoˬ dziˬ g'eh-awˇ Baˬdawˇleˬ meuˬ-ahˇ nga ma˰ iˇ keuˆ-euˬ ma . K'oeˇ gaˇ jawˇ-eu jah-eu tsawˇ haˬ deuˬ-ahˇ tahˬ puˬ-awˇ , aˬ yaw˰ ma˰ nehˬ-ehˇ tiˬ nah jawˇ-euˬ ma .
44021008	Yawˬ nah yawˬ paˇ doˆ-iˇ-awˇ , Gehˇsaˬliˇ meuˬ-ahˇ iˇ keuˆ-euˬ ma . Piˇliˇpuˆ lehˇ myahˇ-euˬ Laˬ k'aˬ cehˇ-eu Guiˬ lahˬ dawˬ mehˬ-eu g'aˬ-euˬ nymˇ-ahˇ nga ma˰ ya˰-euˬ ma . Yeˬluˇsaˬlehˬ meuˬ la˰ k'oeˇ gaˇ bi caw mˇ-eu g'aˇ duˬ tsawˇ haˬ shi˰ g'aˬ tseˇ doˆ ngeh , aˬ yaw˰ k'aw˰ ahˇ-eu meh .
44021009	Aˬ yaw˰-aˬ , Miˬyehˇ g'aˇ duˬ ngehˬ dah-eu smˇ miˇ maˬ iˇ-euˬ aˬ buˇ oeˬ buˇ jawˇ-eu meh .
44021010	Yuˇdaˆ miˇ k'ahˬ-ahˇ jawˇ-eu Aˬgaˬbuˇ lehˇ myahˇ-euˬ Miˬyehˇ g'aˇ duˬ ngehˬ dah-eu g'aˬ oe keuˆ ngeh , nga ma˰ k'oeˇ gaˇ jawˇ-eu g'awˬ mya nah byah laˇ-euˬ ma .
44021011	Nga ma˰ jawˇ gaˇ aˬ yaw˰ oe-awˇ , Pawˇluˆ-euˬ jo˰ pa˰ yuˇ-awˇ , aˬ yaw˰-euˬ aˬ kuiˇ hawˇ-eu aˬ la˰-ahˇ pa˰-awˇ heu lo˰-ehˇ ehˇ-eu meh . " Jo˰ pa˰ heu kahˇ-euˬ yaw sahˇ-ahˇ Yeˬluˇsaˬlehˬ meuˬ-ahˇ jawˇ-eu Yuˇdaˆ tsawˇ haˬ deuˬ heu lo˰-ehˇ pa˰-awˇ , aˬ cawˬ tsawˇjeuˬ-euˬ la˰-ahˇ a ahˇ nehˬ teh˰-a lehˇ , Muiˬ-eu shawˇ-eu Yaw sahˇ Miˬyehˇ ehˇ-eu meh . "
44021012	Dawˬ k'oeˇ dawˬ-ahˇ nga ma˰ ya gaˬ ngeh , nga ma˰ hawˇ-eu k'oeˇ gaˇ jawˇ-eu tsawˇ haˬ deuˬ Pawˇluˆ-ahˇ Yeˬluˇsaˬ lehˬ meuˬ-ahˇ taˬ iˇ lehˇ shaˇ-euˬ ma .
44021013	Ehˇ k'aw˰ , aˬ yaw˰ ehˇ-eu , " Aˬ jeˬ miˇ neh naw ma˰ ngoeˇ ngoeˇ-ehˇ ngaˬ-euˬ nui ma tsawˬ paˆ-iˇ ni jahˇ nehˬ la˰ te . Yeˬluˇsaˬlehˬ meuˬ-ahˇ aˬ cawˬ neh bi pa˰-eu teh˰-ehˇ maˬ ngeuˇ ni , Sahˬpaˬ Yeˬsuˇ-euˬ g'aˇ duˬ k'oeˇ gaˇ shiˇ dah gaˇ keuˆ ni ngaˇ leh hmˬ taˬ-euˬ ma . "
44021014	Nga ma˰ aˬ yaw˰-ahˇ maˬ ja pyawˇ nya-eu miˇ neh , " SahˬpaˬMiˬyehˇ nui ma tsaˬ-eu lo˰-ehˇ pyeu˰ laˇ lu˰-uˇ " lehˇ ehˇ-awˇ ciˬ cuˇ ni jawˇ-euˬ ma .
44021015	K'oeˇ gaˇ ui cuiˆ g'awˬ myahˇ ni jawˇ g'aˬ ngeh , nga ma˰ mˇ myawˬ lehˬ hmˬ-awˇ , Yeˬluˇsaˬlehˬ meuˬ-ahˇ iˇ-euˬ ma .
44021016	Gehˇsaˬliˇ meuˬ-ahˇ jawˇ-eu zaˬ lahˇ tiˬ paˆ na deuˬ nga ma˰-euˬ mehˬ nah caw teh le-awˇ , nga ma˰ ya˰ leˇ-eu lehˇ g'eh-eu Maˬnaˬsoˬ lehˇ myahˇ-euˬ g'aˬ-euˬ nymˇ-ahˇ , nga ma˰-ahˇ sheuˬ ha laˇ-euˬ meh . Aˬ yaw˰-aˬ , Guˇbaˬluˇ iˇ jaw lahˇ-ahˇ jawˇ-euˬ tsawˇ haˬ pyeu˰-awˇ , jah-eu tsawˇ haˬ pyeu˰ laˇ-euˬ myahˇ laˇ-euˬ meh .
44021017	Nga ma˰ Yeˬluˇsaˬlehˬ meuˬ-ahˇ iˇ keuˆ ngeh , jah-eu tsawˇ haˬ deuˬ nga ma˰-ahˇ laˬ k'aˬ tiˬ cehˇ ha geu˰ nehˬ la˰-euˬ meh .
44021018	Yawˬ nah yawˬ , Pawˇluˆ nga ma˰ Yaˬkoˆ jawˇ gaˇ dawˬ deh g'a-iˇ-euˬ ma . Ka li zaˬ aˇ muˇ k'oeˇ taˆ aˬ yui˰ aˬ tsu geu˰ lu˰-eu deuˬ dawˬ tawˆ lu˰ , k'oeˇ gaˇ uiˬ laˇ-euˬ meh .
44021019	Aˬ yaw˰ ma˰-ahˇ Pawˇluˆ dawˬ cawˬ puˬ nehˬ-awˇ , aˬ yaw˰-ahˇ g'oe-awˇ Miˬyehˇ aˬ cawˬ-euˬ tsawˇ jeuˬ tsawˇ ca deuˬ g'aˇ duˬ aˬ joˆ-ehˇ mˇ-euˬ shaˇ-euˬ gaˇ kawˆ , tiˬ jeˬ saˇ-iˬ tiˬ jeˬ dzawˇ nehˬ-euˬ meh .
44021020	Aˬ yaw˰ k'oeˇ lo˰-ehˇ dzawˇ nehˬ gaˇ ya gaˬ ngeh , aˬ yaw˰ ma˰ dawˬ tawˆ lu˰ Miˬyehˇ-ahˇ ja ceuˬ-euˬ meh . K'oeˇ naˇ , Pawˇluˆ-ahˇ aˬ yaw˰ ma˰ heu lo˰-ehˇ ehˇ nehˬ-euˬ meh . " Aˬ nyiˇ Pawˇluˆ-oˇ , jah-eu tsawˇ haˬ pyeu˰ laˇ-euˬ Yuˇdaˆ tsawˆ haˬ aˇ myaˆ ni jawˇ-eu hawˇ-eu , aˬ yaw˰ ma˰ Zahˇ dawˬ k'o˰ dawˬ-ahˇ aˇ naˆ ni nui ma keuˆ lu˰-eu nawˇ mawˇ lu˰ meh .
44021021	Aˬ cawˬ tsawˇ jeuˬ-euˬ miˇ k'ahˬ deuˬ la˰ k'oeˇ k'aˇ jawˇ-eu Yuˇdaˆ tsawˇ haˬ deuˬ-ahˇ , Moˇseˬ-euˬ Zahˇ dawˬ k'o˰ dawˬ-ahˇ byehˇ dzeh ni nawˇ mehˬ nehˬ tsoˆ nehˬ-awˇ , aˬ yaw˰ ma˰-euˬ zaˬ deuˬ-ahˇ baˆ k'oˆ mehˬ dzaˬ maˬ yehˬ nehˬ-ehˇ , Yuˇdaˆ tsawˇ haˬ-euˬ zahˇ sahˇ k'o˰-ahˇ maˬ caw teh ni deh˰-eu g'aˇ duˬ nawˇ mehˬ lu˰-eu gaˇ kawˆ , aˬ yaw˰ ma˰ ya gaˬ g'aˬ-euˬ meh .
44021022	Nawˇ oe keuˆ-euˬ gaˇ kawˆ aˬ yaw˰ ma˰ ya gaˬ-eu yaw duˬ baw teh˰-a . Aˬ joˆ-ehˇ jahˇ nmˇ .
44021023	Nga ma˰ nawˬ-ahˇ heu lo˰-ehˇ bi jahˇ maw˰ miˇ-a . Dawˬ ma saˇ jaˇ dzaˬ lu˰-eu tsawˇ haˬ oeˬ g'aˬ heu gaˇ jawˇ meh .
44021024	Aˬ yaw˰ ma˰ nehˬ-ehˇ le-awˇ g'awˇ mawˇ shawˇ-eu zahˇ jahˇ leˇ-awˬ . Aˬ yaw˰ ma˰ uˬ jehˆ jehˆ dzeh nya ni aˬ yaw˰ ma˰ g'aˇ duˬ aˇ poeˬ bi˰ nehˬ-awˬ . K'oeˇlo˰-ehˇ jahˇ naˇ , nawˬ-euˬ gaˇ kawˆ aˬ cawˬ k'aˇ ehˇ-eu lo˰-ehˇ maˬ ngeuˇ law hawˇ ngaˬ lehˇ yawˬ g'aˬ na lu˰ ya siˬ duˬ-eu uˬ ta˰ , nawˇ k'aw˰ Moˇseˬ-euˬ Zahˇ dawˬ k'o˰ dawˬ-ahˇ caw teh-awˇ deh˰ lu˰ gaˇ aˬ yaw˰ ma˰ ya mawˇ teh˰-a .
44021025	Ehˇ k'aw˰ , jah-eu tsawˇ haˬ pyeu˰ laˇ-euˬ aˬ cawˬ tsawˇ jeuˬ deuˬ-ahˇ nga ma˰ sahˬ bo˰ bo˰ ahˇ g'eh-awˇ , tahˬ pahˬ aˬ ma mawˇ kawˇ-ahˇ lawˇ nehˬ g'aˬ-eu dzaˇ-ahˇ aˬ yaw˰ ma˰ maˬ dzaˬ-eu g'aˇ duˬ maˬ ehˇ , shiˬ maˬ dzaˬ-euˬ g'aˇ duˬ maˬ ehˇ , shiˬ maˬ seh˰ doˆ-euˬ shaˬ jiˇ maˬ dzaˬ-eu g'aˇ duˬ maˬ ehˇ , maˬ tsaˬ maˬ dawˇ-eu k'aˬ miˬ sheu-eu jeˬ maˬ mˇ-eu g'aˇ duˬ maˬ ehˇ , nga ma˰ bawˬ dzaˬ tsehˆ g'aˬ-euˬ gaˇ kawˆ ehˇ nehˬ-euˬ ma . "
44021026	K'oeˇ naˇ , tsawˇ haˬ k'oeˇ oeˬ g'aˬ-ahˇ Pawˇluˆ kuˇ-awˇ , yawˬ nah yawˬ aˬ yaw˰ ma˰ nehˬ-ehˇ g'awˇ mawˇ shawˇ-eu zahˇ jahˇ-euˬ meh . Uˬ duˬ tahˬ nymˇ nymˇ ma la˰ k'oeˇ aˬ yaw˰ uˇ leˇ-awˇ , aˬ yaw˰ ma˰ g'awˇ mawˇ shawˇ-eu zahˇ jahˇ-eu k'oeˇ aˇ myaˆ nah ga leˇ-eu , aˬ geu ngeh nah aˇ saˬ saˬ-eu hawˇ-eu , aˬ yaw˰ g'aˬ yaw˰ g'aˇ duˬ lawˇ-eu jeˬ aˬ joˆ-ehˇ lehˬ hmˬ taˬ-euˬ gaˇ kawˆ ehˇ nehˬ leˇ-euˬ meh .
44021027	Ehˇ k'aw˰ , g'awˇ mawˇ shawˇ-eu zahˇ jahˇ-eu aˇ yamˬ shi˰ nah k'oeˇ jiˇ-eu dawˬ peh peh laˇ ngeh , Aˬshaˆ miˆ k'ahˬ-ahˇ jawˇ-eu Yuˇdaˆ tsawˇ haˬ tiˬ paˆ na deuˬ , Uˬ duˬ tahˬ nymˇ nymˇ ma la˰ k'oeˇ Pawˇluˆ-ahˇ haw mawˇ-euˬ meh . Aˬ yaw˰ ma˰ tsawˇ haˬ aˇ ma˰ dawˬ tawˆ lu˰-ahˇ laˆ luiˬ-awˇ , Pawˇluˆ-ahˇ tsuˆ tehˬ taˬ-euˬ meh .
44021028	Aˬ yaw˰ ma˰ guˇ-awˇ ehˇ-eu , " Iˇsaˬleˬlaˆ tsawˇ haˬ deuˬ-oˇ , caw ba le-awˬ . Tsawˇ haˬ heu g'aˬ yawˬ gaˇ na lu˰ iˇ doe-awˇ , Iˇsaˬleˬlaˆ tsawˇ haˬ maˬ ehˇ , Moˇseˬ-euˬ Zahˇ dawˬ k'o˰ dawˬ maˬ ehˇ , Uˬ duˬ tahˬ nymˇ nymˇ ma heu maˬ ehˇ , maˬ tsaˬ-a lehˇ mehˬ mehˬ-ehˇ cah-eu meh . Nymˬ-mˇ poˆ jawˇ-aˬ , Uˬ duˬ tahˬ nymˇ nymˇ ma la˰ k'oeˇ keuˆ ni aˬ cawˬ tsawˇ jeuˬ paˇ sheuˬ ahˇ la˰-awˇ , muiˬ-eu shawˇ-eu jawˇ duˬ-ahˇ laˆ jaw˰ laˇ-euˬ ngaˇ . "
44021029	( Eˇpeˇsu meuˬ-ahˇ jawˇ-eu Daˬloˇbeˬ lehˇ myahˇ-euˬ tiˬ g'aˬ Pawˇluˆ nehˬ-ehˇ meuˬ la˰ k'oeˇ cah lu˰ gaˇ yaw beh neh aˬ yaw˰ ma˰ mawˇ taˬ-euˬ miˇ neh , Pawˇluˆ neh aˬ yaw˰-ahˇ Uˬ duˬ tahˬ nymˇ nymˇ ma la˰ k'oeˇ sheuˬ la˰-euˬ teh˰-a lehˇ noeˬ-awˇ k'oeˇ lo˰-ehˇ ehˇ-eu jeˬ pyeu˰-eu meh . )
44021030	Meuˬ meuˬ lah-ehˇ luiˬ g'a laˇ-awˇ , baˬ ma˰ puˇ jeˬ-ehˇ cehˆ g'eh la˰-awˇ , Pawˇluˆ-ahˇ tsuˆ tehˬ-awˇ Uˬ duˬ tahˬ nymˇ nymˇ ma la˰ nyiˇ g'eu doˆ le˰-euˬ meh . Uˬ duˬ tahˬ nymˇ nymˇ ma-euˬ laˇ g'oˆ deuˬ tiˬ poˆ teh˰-ehˇ piˬ tehˬ-euˬ meh .
44021031	Tsawˇ haˬ aˇ ma˰ k'oeˇ deuˬ Pawˇluˆ-ahˇ seh˰-eu lehˇ leh jeh-eu meh . K'oeˇ ngeh , Yeˬluˇsaˬlehˬ meuˬ meuˬ lah-ehˇ luiˬ g'a lu˰-eu gaˇ kawˆ , Loˇmaˆ guiˇ ma˰ k'oeˇ taˆ uˆ lahˇ-eu yaw huiˬ yaw mahˇ jawˇ gaˇ gaˬ keuˆ leˇ-euˬ meh .
44021032	Yaw huiˬ yaw mahˇ k'oeˇ g'aˬ , guiˇ ma˰ k'oeˇ taˆ aˬ yui˰ bi geu˰-eu deuˬ hawˇ-eu yehˇ deuˬ-ahˇ sheuˬ-awˇ , tiˬ poˆ teh˰-ehˇ tsawˇ haˬ aˇ ma˰ uiˬ leˇ taˬ-euˬ gaˇ cehˆ g'eh-euˬ meh . Aˬ yaw˰ yehˇ sheuˬ-awˇ oe keuˆ-euˬ gaˇ tsawˇ haˬ k'oeˇ deuˬ ya mawˇ ngeh , Pawˇluˆ-ahˇ diˬ lu˰-eu naˬ leˇ-euˬ meh .
44021033	Yaw huiˬ yaw mahˇ k'oeˇ g'aˬ Pawˇluˆ jawˇ gaˇ iˇ-awˇ , aˬ yaw˰-ahˇ nyeh˰-awˇ shmˇ caˆ nyiˬ caˆ yuˇ-awˇ pa˰-eu g'aˇ duˬ dawˬ bi˰-euˬ meh . K'oeˇ naˇ , " Tsawˇ haˬ heu g'aˬ aˬ suˇ g'aˬ-a . Aˬ yaw˰ aˬ jeˬ jahˇ taˬ " lehˇ naˇ haˬ-euˬ meh .
44021034	Tsawˇ haˬ aˇ ma˰ k'oeˇ ma˰ tiˬ g'aˬ tiˬ jeˬ ehˇ ehˇ-ehˇ law˰ g'a-eu miˇ neh , yaw huiˬ yaw mahˇ k'oeˇ g'aˬ maˬ naˇ haˬ duˬ nya-ehˇ , Pawˇluˆ-ahˇ taˆ-ahˇ sheuˬ g'eh-eu g'aˇ duˬ aˬ yaw˰-euˬ tsawˇ haˬ deuˬ-ahˇ dawˬ bi˰-euˬ meh .
44021035	Pawˇluˆ dawˬ dzm dawˬ teh˰-ahˇ le keuˆ ngeh , tsawˇ haˬ aˇ ma˰ k'oeˇ ma˰ aˬ yaw˰-ahˇ diˬ-eu lehˇ yaw k'aˆ-ehˇ leh jeh-eu miˇ neh , yehˇ k'oeˇ deuˬ neh aˬ yaw˰-ahˇ ciˬ g'eh-euˬ meh .
44021036	Tsawˇ haˬ aˇ ma˰ k'oeˇ ma˰ " Aˬ yaw˰-ahˇ seh˰-awˬ " lehˇ guˇ guˇ-ehˇ , aˬ yaw˰-euˬ mehˬ nah caw teh g'eh la˰-euˬ meh .
44021037	Yehˇ k'oeˇ deuˬ Pawˇluˆ-ahˇ taˆ la˰ k'oeˇ sheuˬ uˇ le˰-eu lehˇ g'eh ngeh , yaw huiˬ yaw mahˇ k'oeˇ g'aˬ-ahˇ Pawˇluˆ ehˇ nehˬ-eu , " Ngaˇ nawˬ-ahˇ dawˬ ngehˬ cawˬ maw˰ nya . " Yaw huiˬ yaw mahˇ k'oeˇ g'aˬ ehˇ-eu , " Nawˇ Heˬlaˬsaˇ dawˬ siˬ nya hawˇ ngaˬ laˬ .
44021038	Toˆ-ehˇ ngeuˇ naˇ , miˇ nah huˬ nah miˇ k'ahˬ-ahˇ puiˬ-awˇ , guiˇ deuˆ-eu keu ka ba˰ lu˰-eu aˬ cawˬ-ahˇ seh˰-euˬ tsawˇ haˬ oeˬ heˇ g'aˬ sheuˬ-awˇ bawˇ tsahˬ bawˇ dahˇ-ahˇ iˇ doˆ taˬ-euˬ Iˇjiˇtuˆ tsawˇ haˬ k'oeˇ g'aˬ nawˇ maˬ ngeuˇ law hawˇ ngaˬ laˬ . "
44021039	Pawˇluˆ ehˇ-eu , " Ngaˇ-aˬ , Giˇliˇciˆ miˇ k'ahˬ Daˬsuˆ meuˬ-ahˇ deh˰ le-euˬ Yuˇdaˆ tsawˇ haˬ pyeu˰-awˇ , huiˬ-eu meuˬ k'oeˇ meuˬ-euˬ miˇ k'ahˬ zaˬ pyeu˰-eu ma . Tsawˇ haˬ teu deuˬ-ahˇ dawˬ tiˬ poˆ bi ngehˬ la˰ sheˇ . "
44021040	Yaw huiˬ yaw mahˇ k'oeˇ g'aˬ Pawˇluˆ-ahˇ dawˬ ngehˬ-eu aˬ kawˬ-aˬ bi˰-euˬ meh . K'oeˇ ngeh , Pawˇluˆ dawˬ dzm k'oeˇ taˆ yaw˰-awˇ , tsawˇ haˬ k'oeˇ deuˬ-ahˇ ciˬ cuˇ ni jawˇ-eu g'aˇ duˬ la˰ dzawˇ dzawˇ nehˬ-euˬ meh . Aˬ yaw˰ ma˰ ciˬ cuˇ ni jawˇ ngeh , aˬ yaw˰ Heˬbyehˇ dawˬ ngehˬ-awˇ heu lo˰-ehˇ ehˇ nehˬ-euˬ meh .
44022001	" Aˬ yui˰ aˬ nyiˇ deuˬ-oˇ , ngaˬ-euˬ gaˇ kawˆ naw ma˰-ahˇ ngaˇ ngehˬ k'o˰ gaˇ tiˬ poˆ naˇ haˬ sheˇ " lehˇ ehˇ nehˬ-euˬ meh .
44022002	Aˬ yaw˰ Heˬbyehˇ dawˬ ngehˬ gaˇ aˬ yaw˰ ma˰ ya gaˬ ngeh , yaw beh naˆ maˬ tseˇ ciˬ cuˇ ni paˇ pyeu˰-iˇ-euˬ meh . K'oeˇ ngeh , Pawˇluˆ heu lo˰-ehˇ ehˇ-eu meh .
44022003	" Ngaˇ-aˬ , Giˇliˇciˆ miˇ k'ahˬ Daˬsuˆ meuˬ-ahˇ deh˰ le-euˬ Yuˇdaˆ tsawˇ haˬ tiˬ g'aˬ pyeu˰-awˇ , Yeˬluˇsaˬlehˬ meuˬ la˰ k'oeˇ Gaˬmaˬleˬlaˇ jawˇ gaˇ tsawˇ gahˇ dzaw huiˬ la˰-euˬ tsawˇ haˬ ma . Aˬ dui-euˬ aˬ poeˬ aˬ bawˇ deuˬ-euˬ Zahˇ dawˬ k'o˰ dawˬ deuˬ-ahˇ ngaˇ yaw muiˬ paˬ-ehˇ dzaw duˬ-awˇ , iˬ nah heu gaˇ uiˬ laˇ taˬ-euˬ naw ma˰ lo˰-ehˇ Miˬyehˇ-ahˇ nui ma keuˆ dui dui-eu tsawˇ haˬ tiˬ g'aˬ ma .
44022004	Gaˇma heu kahˇ mehˬ nah caw teh-eu tsawˇ haˬ deuˬ-ahˇ shiˇ gaˇ keuˆ ni ngaˇ k'ehˬ nehˬ k'aˆ nehˬ-euˬ ma . K'aˬ dzeˇ zaˬ hawˇ-eu zaˬ miˬ zaˬ deuˬ-ahˇ nyeh˰-awˇ tawˬ-ahˇ dawˆ nehˬ-euˬ ma .
44022005	Ngaˇ ehˇ lu˰-eu gaˇ kawˆ heu aˬ diˇ ngeuˇ meh lehˇ , Piˇ ma Yaw huiˬ g'aˬ hawˇ-eu meuˬ-euˬ Ba˰dzah aˬ yui˰ aˬ tsu dawˬ tawˆ lu˰ siˬ duˬ mawˇ duˬ taˬ-euˬ meh . Daˬmaˬsehˇ meuˬ-ahˇ jawˇ-eu aˬ yui˰ aˬ nyiˇ Yuˇdaˆ tsawˇ haˬ deuˬ jawˇ gaˇ bo˰ nehˬ-euˬ sahˬ bo˰ , aˬ yaw˰ ma˰ ngaˬ-ahˇ bi˰ la˰-euˬ meh . K'oeˇ miˇ neh , k'oeˇ gaˇ jawˇ-eu jah-eu tsawˇ haˬ k'oeˇ deuˬ-ahˇ pa˰-awˇ , Yeˬluˇsaˬlehˬ meuˬ-ahˇ tsahˇ ka le˰-awˇ k'ehˬ nehˬ-eu g'aˇ duˬ , Daˬmaˬsehˇ meuˬ-ahˇ ngaˇ le-euˬ ma .
44022006	" Ngaˇ Daˬmaˬsehˇ meuˬ dawˬ peh le keuˆ ngeh , nah loˆ ceh laˇ-euˬ k'oeˇ yamˬ-ahˇ ja pyuˬ ni mˬ k'oeˇ taˆ neh k'aˆ dui dui-eu yaw seh˰ ngaˬ-euˬ tiˬ jawˬ bya le-euˬ meh .
44022007	Ngaˇ miˇ tsa coˬ lah g'eh-euˬ ma . K'oeˇ ngeh ' Sawˇluˆ-oˇ , Sawˇluˆ-oˇ , aˬ jeˬ miˇ neh nawˇ ngaˬ-ahˇ k'ehˬ te ' lehˇ ehˇ-eu teˇ saˇ ngaˇ ya gaˬ-euˬ ma .
44022008	' Sahˬpaˬ-oˇ , nawˇ aˬ suˇ g'aˬ te ' lehˇ ngaˇ naˇ haˬ ngeh , ' Ngaˇ-aˬ , nawˇ k'ehˬ lu˰-eu Naˬzaˬlehˇ tsawˇ haˬ Yeˬsuˇ ma ' lehˇ aˬ yaw˰ ngaˬ-ahˇ ehˇ-eu meh .
44022009	Ngaˬ nehˬ-ehˇ le-euˬ tsawˇ haˬ deuˬ yaw sheh˰ k'oeˇ-ahˇ ya mawˇ-euˬ meh . Ehˇ k'aw˰ , ngaˬ-ahˇ dawˬ ngehˬ cawˬ le-euˬ g'aˬ-euˬ teˇ saˇ-ahˇ aˬ yaw˰ ma˰ maˬ ya gaˬ-aˬ .
44022010	' Sahˬpaˬ-oˇ , ngaˇ aˬ joˆ-ehˇ ya jahˇ nmˇ ' lehˇ naˇ haˬ ngeh , ' Tuˇ-awˇ Daˬmaˬsehˇ meuˬ-ahˇ le-awˬ . Miˬyehˇ neh nawˬ-ahˇ k'aˇ bi mˇ-eu lehˇ lehˬ hmˬ taˬ-euˬ yawˬ jeˬ na lu˰ , k'oeˇ gaˇ nawˬ-ahˇ ehˇ nehˬ la˰ teh˰-a ' lehˇ Sahˬpaˬ Yeˬsuˇ ehˇ-eu meh .
44022011	Yaw sheh˰ k'oeˇ baˬ da neh ngaˬ-euˬ myaˆ nuiˆ maˬ mawˇ nya-ehˇ pyeu˰-iˇ-awˇ , ngaˬ-euˬ cawˬ k'oeˇ deuˬ neh aˬ la˰-ahˇ bi tsahˇ-awˇ Daˬmaˬsehˇ meuˬ-ahˇ le uˇ-euˬ ma .
44022012	" Meuˬ k'oeˇ meuˬ la˰ k'oeˇ Aˬnaˬniˇ lehˇ myahˇ-euˬ tsawˇ haˬ tiˬ g'aˬ jawˇ-eu meh . Aˬ yaw˰-aˬ , guiˬ lahˬ sa˰ laˇ paw g'aˬ k'aˆ dui dui-awˇ , aˬ dui-euˬ Zahˇ dawˬ k'o˰ dawˬ-ahˇ yaw muiˬ-ehˇ caw teh-eu miˇ neh , k'oeˇ gaˇ jawˇ-eu Yuˇdaˆ tsawˇ haˬ deuˬ aˬ yaw˰-ahˇ yaw zeu baw dui dui-eu meh .
44022013	Aˬ yaw˰ ngaˇ jawˇ gaˇ laˇ-awˇ , ngaˬ-euˬ dawˬ peh yaw˰-awˇ , ' Aˬ nyiˇ Sawˇluˆ-oˇ , myaˆ nuiˆ mawˇ laˇ-awˬ ' lehˇ ehˇ ngeh , ja pyuˬ ni myaˆ nuiˆ paˇ mawˇ laˇ-awˇ , aˬ yaw˰-ahˇ haw-euˬ ma .
44022014	Aˬ yaw˰ ehˇ-eu , ' Miˬyehˇ-euˬ nui k'ahˇ-ahˇ nawˇ siˬ nya laˇ ni maˬ ehˇ , aˬ yaw˰-euˬ tsaˬ-eu dawˇ-eu Zaˬk'aˆ-ahˇ ya mawˇ ni maˬ ehˇ , aˬ yaw˰-euˬ k'aˬ meh dawˬ ngehˬ gaˇ ya gaˬ ni maˬ ehˇ , aˬ dui-euˬ aˬ poeˬ aˬ bawˇ deuˬ-euˬ Miˬyehˇ nawˬ-ahˇ tseˇ doˆ-euˬ meh .
44022015	Aˬ jeˬ miˇ neh ehˇ naˇ , nawˬ neh k'aˇ ya gaˬ k'aˇ ya mawˇ-euˬ jeˬ tsawˇ haˬ yawˬ g'aˬ na lu˰-ahˇ dzawˇ mehˬ nehˬ-eu la˰ k'oeˇ , aˬ yaw˰ g'aˇ duˬ nawˇ saˇ kiˇ ya kamˬ teh˰-a .
44022016	Nymˬ-mˇ nyi naˬ nyi naˬ-ehˇ taˬ paˇ jawˇ . Tuˇ-awˇ iˇ cu˰ shawˇ-awˇ , aˬ yaw˰-ahˇ guiˬ lahˬ shaˇ-eu la˰ k'oeˇ nawˬ-euˬ iˬ baˇ tsiˬ shawˇ-awˬ . '
44022017	" Yeˬluˇsaˬlehˬ meuˬ-ahˇ ngaˇ g'o˰ le-awˇ , Uˬ duˬ tahˬ nymˇ nymˇ ma la˰ k'oeˇ guiˬ lahˬ shaˇ lu˰ ngeh , yaw sahˇ la˰ k'oeˇ heu lo˰-ehˇ ya mawˇ-euˬ ma .
44022018	Sahˬpaˬ Yeˬsuˇ-ahˇ ngaˇ ya mawˇ-euˬ ma . Aˬ yaw˰ ngaˬ-ahˇ ehˇ-eu , ' Yaw kawˇ-ehˇ lehˬ hmˬ-awˇ Yeˬluˇsaˬlehˬ meuˬ-ahˇ neh doˆ-iˇ-awˬ . Aˬ jeˬ miˇ neh ehˇ naˇ , heu gaˇ jawˇ-eu tsawˇ haˬ deuˬ-aˬ , nawˇ ngaˬ-euˬ gaˇ kawˆ saˇ kiˇ kamˬ gaˇ maˬ ha geu˰-aˇ . '
44022019	K'oeˇ ngeh , ngaˇ heu lo˰-ehˇ ehˇ-euˬ ma . ' Sahˬpaˬ-oˇ , uˬ duˬ tahˬ nymˇ k'aˇ jaˆ gaˇ ngaˇ iˇ-awˇ , nawˬ-ahˇ jah-eu tsawˇ haˬ deuˬ-ahˇ nyeh˰ nyeh˰-ehˇ diˬ-euˬ gaˇ kawˆ aˬ yaw˰ ma˰ yaw muiˬ paˬ-ehˇ siˬ nya meh .
44022020	K'oeˇ uˬ ta˰ , nawˬ-euˬ g'aˇ duˬ saˇ kiˇ kamˬ-eu g'aˬ pyeu˰-eu Saˬteˬpaˬ-ahˇ seh˰ ngeh , ngaˇ k'aw˰ k'oeˇ gaˇ jawˇ-euˬ ma . A yaw˰-ahˇ seh˰ gaˇ ngaˇ g'aˬ ba˰ ba˰-awˇ , aˬ yaw˰-ahˇ diˬ seh˰ leˇ-euˬ deuˬ mehˬ tsoeˬ lehˆ taˬ ya˰-euˬ gaˇ ngaˇ lo˰ ya˰-euˬ ma . '
44022021	Aˬ yaw˰ ngaˬ-ahˇ ehˇ-eu , ' Iˇ-awˬ . Gaˇ mahˇ kaˬ gaˇ jawˇ-eu aˬ cawˬ tsawˇ jeuˬ tsawˇ ca deuˬ jawˇ gaˇ ngaˇ nawˬ-ahˇ k'ehˇ g'eh-eu ma . " '
44022022	Dawˬ k'oeˇ dawˬ ngehˬ laˇ gaˇ keuˆ ni , Pawˇluˆ ehˇ gaˇ aˬ yaw˰ ma˰ ciˬ cuˇ ni naˇ haˬ lu˰-eu meh . Ehˇ k'aw˰ , dawˬ k'oeˇ dawˬ-ahˇ ya gaˬ ngeh , aˬ yaw˰ ma˰ yaw k'aˆ-ehˇ guˇ-awˇ ehˇ-eu , " Tsawˇ haˬ teu g'aˬ-ahˇ taˬ paˇ bi deh˰ . Seh˰-awˬ . Yaw deh˰ bi deh˰-eu maˬ paˇ geuˇ ngaˇ . "
44022023	Mehˬ tsoeˬ dzeh diˇ-eu deuˬ dzeh diˇ-awˇ , k'aˬ lehˇ byaˆ diˇ-eu deuˬ byaˆ diˇ byaˆ diˇ-ehˇ k'oeˇ lo˰-ehˇ guˇ-eu meh .
44022024	Loˇmaˆ guiˇ ma˰ k'oeˇ taˆ uˆ lahˇ-eu yaw huiˬ yaw mahˇ k'oeˇ g'aˬ , Pawˇluˆ-ahˇ taˆ la˰ k'oeˇ sheuˬ ahˇ g'eh-eu g'aˇ duˬ aˬ yaw˰-euˬ tsawˇ haˬ deuˬ-ahˇ dawˬ bi˰-awˇ , aˬ jeˬ miˇ neh Yuˇdaˆ tsawˇ haˬ deuˬ aˬ yaw˰-ahˇ k'oeˇ lo˰-ehˇ guˇ-eu gaˇ kawˆ siˬ duˬ laˇ ni , Pawˇluˆ-ahˇ yahˬ caˆ neh jui˰-awˇ pyehˆ tseˇ naˇ haˬ-eu g'aˇ duˬ ehˇ nehˬ-euˬ meh .
44022025	Ehˇ k'aw˰ , aˬ yaw˰-ahˇ yahˬ caˆ neh jui˰-eu lehˇ pa˰ taw˰ g'aˬ ngeh , yehˇ k'oeˇ deuˬ k'oeˇ taˆ aˬ yui˰ geu˰-eu g'aˬ-ahˇ Pawˇluˆ ehˇ nehˬ-eu , " Loˇmaˆ miˇ k'ahˬ zaˬ tiˬ g'aˬ-ahˇ yaˇ k'aˬ maˬ daˇ tsehˆ ni teu lo˰-ehˇ jui˰-eu aˬ kawˬ-aˬ jaˆ ta loˇ . "
44022026	Yehˇ deuˬ k'oeˇ taˆ aˬ yui˰ geu˰ lu˰-eu k'oeˇ g'aˬ dawˬ k'oeˇ dawˬ-ahˇ ya gaˬ ngeh , guiˇ ma˰-ahˇ uˆ lahˇ-eu yaw huiˬ yaw mahˇ jawˇ gaˇ le-awˇ ehˇ nehˬ-eu , " Nawˇ aˬ joˆ-ehˇ jahˇ-eu g'eh te . Tsawˇ haˬ k'oeˇ g'aˬ Loˇmaˆ miˇ k'ahˬ zaˬ law hawˇ ngaˬ tawˇ . "
44022027	K'oeˇ ngeh , yaw huiˬ yaw mahˇ k'oeˇ g'aˬ Pawˇluˆ jawˇ gaˇ iˇ-awˇ , " Nawˇ Loˇmaˆ miˇ k'ahˬ zaˬ te loˇ " lehˇ naˇ haˬ ngeh , " Ngeuˇ ma " lehˇ Pawˇluˆ ehˇ k'o˰ nehˬ-euˬ meh .
44022028	Yaw huiˬ yaw mahˇ k'oeˇ g'aˬ ehˇ-eu , " Ngaˇ-aˬ , pyuˇ g'awˬ mya ni bi˰-awˇ Loˇmaˆ miˇ k'ahˬ zaˬ pyeu˰ laˇ-euˬ ma . " Pawˇluˆ ehˇ-eu , " Ngaˇ law nmˇ-aˬ , deh˰ le ngeh neh Loˇmaˆ miˇ k'ahˬ zaˬ ma . "
44022029	K'oeˇ ngeh jawˇ , Pawˇluˆ-ahˇ yahˬ caˆ neh jui˰-awˇ naˇ haˬ-eu lehˇ g'eh-eu tsawˇ haˬ k'oeˇ deuˬ tiˬ poˆ teh˰-ehˇ naˇ k'ah paw jiˆ k'o˰ le-euˬ meh . Yaw huiˬ yaw mahˇ k'oeˇ g'aˬ-aˬ , aˬ yaw˰ neh shmˇ caˆ pa˰ taˬ-euˬ Pawˇluˆ k'oeˇ g'aˬ Loˇmaˆ miˇ k'ahˬ zaˬ pyeu˰-eu siˬ duˬ leˇ ngeh , tsawˬ guˆ-iˇ-euˬ meh .
44022030	Yuˇdaˆ tsawˇ haˬ deuˬ Pawˇluˆ-ahˇ aˬ joˆ-ehˇ iˬ baˇ taˬ lu˰-eu gaˇ kawˆ , Loˇmaˆ guiˇ ma˰ k'oeˇ taˆ uˆ lahˇ-eu yaw huiˬ yaw mahˇ k'oeˇ g'aˬ siˬ duˬ maw˰-eu meh . K'oeˇ miˇ neh , yawˬ nah yawˬ Pawˇluˆ-ahˇ pa˰ taˬ-euˬ shmˇ caˆ bi puiˇ-awˇ , piˇ ma aˬ yui˰ deuˬ hawˇ-eu Ba˰ dzah-ahˇ uˇ-eu tsawˇ haˬ dawˬ tawˆ lu˰ uiˬ laˇ-eu g'aˇ duˬ dawˬ bi˰-euˬ meh . K'oeˇ naˇ , Pawˇluˆ-ahˇ sheuˬ la˰-awˇ , aˬ yaw˰ ma˰-euˬ mehˬ shi bi yaw˰-euˬ meh .
44023001	K'oeˇ ngeh , Ba˰ dzah-ahˇ Pawˇluˆ haw tsoˆ taˬ-awˇ ehˇ-eu , " Aˬ yui˰ aˬ nyiˇ deuˬ-oˇ , iˬ nah keuˆ ni Miˬyehˇ mehˬ shi ngaˇ aˬ joˆ-ehˇ deh˰ dzeuˇ jawˇ dzeuˇ la˰-euˬ gaˇ kawˆ ngaˬ-euˬ nui ma la˰ k'oeˇ shawˇ jehˆ ni jaˆ lu˰ ma . "
44023002	Pawˇluˆ-euˬ mehˬ boeˬ-ahˇ tehˆ-eu g'aˇ duˬ , Pawˇluˆ-euˬ dawˬ peh yaw˰ lu˰-eu tsawˇ haˬ deuˬ-ahˇ Piˇ ma Yaw huiˬ g'aˬ pyeu˰-eu Aˬnaˬniˇ neh dawˬ bi˰ nehˬ-euˬ meh .
44023003	Aˬ yaw˰-ahˇ Pawˇluˆ ehˇ nehˬ-eu , " Lu boeˬ leh˰ pyuˇ taˬ-euˬ kaˇ pyawˇ-oˇ , nawˇ-aˬ Miˬyehˇ neh bi diˬ-eu yaw duˬ baw meh . Zahˇ dawˬ k'o˰ dawˬ-ahˇ g'oe-awˇ ngaˬ-ahˇ yaˇ k'aˬ daˇ-eu lehˇ nawˇ teu gaˇ nuiˇ lu˰-eu jeˬ maˇ-iˬ , aˬ jeˬ miˇ neh ngaˬ-ahˇ diˬ-awˬ lehˇ k'ehˇ-awˇ Zahˇ dawˬ k'o˰ dawˬ-ahˇ bahˬ-eu jeˬ mˇ te . "
44023004	Pawˇluˆ-euˬ dawˬ peh yaw˰ lu˰-eu tsawˇ haˬ tiˬ g'aˬ ehˇ-eu , " Miˬyehˇ-euˬ Piˇ ma Yaw huiˬ g'aˬ-ahˇ coeˬ leˇ ni nawˇ teu naˆ naˆ-ehˇ ehˇ k'mˬ te loˇ . "
44023005	Pawˇluˆ ehˇ-eu , " Aˬ yui˰ aˬ nyiˇ Iˇsaˬleˬlaˆ tsawˇ haˬ deuˬ-oˇ , aˬ yaw˰ Piˇ ma Yaw huiˬ g'aˬ pyeu˰-eu ngaˇ maˬ siˬ nya-aˬ . ' Nawˬ-euˬ tsawˇ jeuˬ-ahˇ uˆ lahˇ-eu g'aˬ-ahˇ dawˬ yaw doeˇ taˬ ngehˬ ' lehˇ , Jaˇli˰ la˰ k'oeˇ bo˰ taˬ-euˬ jaˆ-eu meh . "
44023006	Uiˬ laˇ taˬ-euˬ tsawˇ haˬ deuˬ la˰ k'oeˇ , tiˬ paˆ deuˬ Paˬliˬsehˇ deuˬ pyeu˰-awˇ tiˬ paˆ deuˬ Saˬduˬgehˇ deuˬ pyeu˰-eu Pawˇluˆ haw siˬ ngeh , Ba˰ dzah-ahˇ teˇ saˇ yaw k'aˆ k'aˆ-ehˇ guˇ-awˇ heu lo˰-ehˇ ehˇ-eu meh . " Aˬ yui˰ aˬ nyiˇ Iˇsaˬleˬlaˆ tsawˇ haˬ deuˬ-oˇ , ngaˇ Paˬliˬsehˇ ma . Ngaˬ da k'aw˰ Paˬliˬsehˇ meh . Shiˇ-euˬ tsawˇ haˬ deuˬ g'o˰ deh˰ laˇ teh˰-a lehˇ ngaˇ noeˬ tmˬ-euˬ tiˬ jeˬ baˬ da neh , aˬ cawˬ neh bi nyeh˰-awˇ heu lo˰-ehˇ bi naˇ haˬ gaˇ ya daˬ lu˰-eu ma . "
44023007	Aˬ yaw˰ k'oeˇ lo˰-ehˇ ehˇ g'aˬ-eu nehˬ-ehˇ , Paˬliˬsehˇ deuˬ hawˇ-eu Saˬduˬgehˇ deuˬ yaw kaˬ ja dzaˬ-awˇ , uiˬ laˇ taˬ-euˬ tsawˇ haˬ deuˬ aˇ muˇ nyiˬ muˇ paˆ-iˇ-euˬ meh .
44023008	( Aˬ jeˬ miˇ neh ehˇ naˇ , Saˬduˬgehˇ deuˬ-aˬ , shiˇ-euˬ tsawˇ haˬ g'o˰ deh˰ laˇ gaˇ maˬ jah-a . Mˬ taˆ g'aˬ k'ehˇ jawˇ meh lehˇ ehˇ gaˇ k'aw˰ maˬ jah-a . Yaw sahˇ jawˇ meh lehˇ ehˇ-eu jeˬ-ahˇ k'aw˰ maˬ jah-a . Ehˇ k'aw˰ , Paˬliˬsehˇ deuˬ-aˬ , k'oeˇ smˇ jeˬ lu˰-ahˇ jah-eu meh . )
44023009	Paˬliˬsehˇ aˇ muˇ-ahˇ ta˰-eu Zahˇ dawˬ k'o˰ dawˬ mehˬ-eu saˬ laˬ tiˬ paˆ na deuˬ tsawˬ tuˇ laˇ-awˇ ehˇ-eu , " Tsawˇ haˬ heu g'aˬ-euˬ yaw lehˬ tiˬ jeˬ-iˬ aˬ dui maˬ mawˇ-aˬ . Yaw sahˇ neh maˬ ngeuˇ naˇ , mˬ taˆ g'aˬ k'ehˇ neh aˬ yaw˰-ahˇ dawˬ ngehˬ cawˬ-euˬ maˬ siˬ tawˇ . "
44023010	Aˬ yaw˰ ma˰ yaw kaˬ ja dzaˬ-eu k'oeˇ aˇ dzehˬ dzeuˇ-awˇ , Pawˇluˆ-ahˇ g'eu paˆ g'eu shaˆ paˬ-ehˇ pyeu˰ laˇ taˬ-euˬ miˇ neh , Loˇmaˆ guiˇ ma˰-ahˇ uˆ lahˇ-eu yaw huiˬ yaw mahˇ k'oeˇ g'aˬ k'ahˬ lahˇ laˇ-euˬ meh . K'oeˇ miˇ neh , tsawˇ haˬ aˇ ma˰ jawˇ gaˇ iˇ ka-awˇ , Pawˇluˆ-ahˇ g'eu doˆ laˬ-iˇ-awˇ taˆ-ahˇ sheuˬ k'o˰ g'eh-eu g'aˇ duˬ aˬ yaw˰-euˬ yehˇ deuˬ-ahˇ dawˬ bi˰-euˬ meh .
44023011	K'oeˇ ngeh miˇ , Sahˬ paˬ Yeˬsuˇ Pawˇluˆ-euˬ dawˬ peh yaw˰ le-awˇ ehˇ-eu , " Taˬ guˆ . Yeˬluˇsaˬlehˬ meuˬ la˰ k'oeˇ ngaˬ-euˬ g'aˇ duˬ nawˇ saˇ kiˇ kamˬ g'aˬ-euˬ meh . Loˇmaˆ meuˬ la˰ k'oeˇ k'aw˰ , k'oeˇ lo˰-ehˇ ya kamˬ meh . "
44023012	Uˬ bya bya laˇ ngeh , Yuˇdaˆ tsawˇ haˬ tiˬ deuˬ tahˬ dzoeˇ-awˇ , Pawˇluˆ-ahˇ maˬ ya seh˰ k'oeˇ keuˆ ni tiˬ jeˬ-iˬ maˬ dzaˬ maˬ dawˇ ni jawˇ ma lehˇ saˇ jaˇ dzaˬ-euˬ meh .
44023013	K'oeˇ lo˰-ehˇ bawˬ k'oeˬ-euˬ tsawˇ haˬ oeˬ tseˇ g'aˬ dzehˬ-euˬ meh .
44023014	K'oeˇ naˇ , piˇ ma aˬ yui˰ deuˬ hawˇ-eu aˬ yui˰ aˬ tsu deuˬ jawˇ gaˇ aˬ yaw˰ ma˰ iˇ-awˇ ehˇ-eu , " Pawˇluˆ-ahˇ maˬ ya seh˰ k'oeˇ keuˆ ni tiˬ jeˬ-iˬ maˬ dzaˬ maˬ dawˇ ni jawˇ ma nga ma˰ tiˬ kawˆ lo˰-ehˇ saˇ jaˇ dzaˬ g'aˬ taˬ-euˬ ma .
44023015	Nymˬ-mˇ poˆ jawˇ-aˬ , Pawˇluˆ gaˇ kawˆ naw ma˰ yaw duˬ duˬ-ehˇ pyehˆ tseˇ duˬ maw˰ nya lehˇ myahˇ-awˇ , aˬ yaw˰-ahˇ naw ma˰ jawˇ gaˇ bi sheuˬ ha laˇ-eu g'aˇ duˬ Loˇmaˆ guiˇ ma˰-ahˇ uˆ lahˇ-eu yaw huiˬ yaw mahˇ k'oeˇ g'aˬ jawˇ gaˇ bi shaˇ leˇ-awˬ . Aˬ yaw˰ heu gaˇ maˬ ya oe keuˆ mi naˆ-ehˇ seh˰ dzeh-eu g'aˇ duˬ nga ma˰ lehˬ hmˬ-awˇ lo˰ ma . "
44023016	Aˬ yaw˰ ma˰ k'oeˇ lo˰-ehˇ bawˬ k'oeˬ-euˬ gaˇ kawˆ , Pawˇluˆ-euˬ zaˬ oeˇ tiˬ g'aˬ ya gaˬ-awˇ , taˆ-ahˇ le-awˇ Pawˇluˆ-ahˇ ehˇ nehˬ leˇ-euˬ meh .
44023017	K'oeˇ ngeh , Loˇmaˆ yehˇ k'oeˇ taˆ aˬ yui˰ geu˰-eu tiˬ g'aˬ-ahˇ Pawˇluˆ kuˇ-awˇ ehˇ nehˬ-eu , " Aˬ li heu g'aˬ-ahˇ guiˇ ma˰ k'oeˇ taˆ uˆ lahˇ-eu yaw huiˬ yaw mahˇ jawˇ gaˇ tiˬ poˆ sheuˬ ha nehˬ leˇ sheˇ . Aˬ yaw˰ dzawˇ nehˬ leˇ paˬ-ehˇ g'eh-eu gaˇ kawˆ jaˆ te jeˇ . "
44023018	Yehˇ k'oeˇ taˆ aˬ yui˰ geu˰-eu k'oeˇ g'aˬ , aˬ li k'oeˇ li-ahˇ yaw huiˬ yaw mahˇ k'oeˇ g'aˬ jawˇ gaˇ sheuˬ g'eh-awˇ ehˇ nehˬ-eu , " Aˬ li heu g'aˬ nawˬ-ahˇ dzawˇ nehˬ paˬ-ehˇ g'eh-eu gaˇ kawˆ jaˆ-eu miˇ neh , nawˇ jawˇ gaˇ tiˬ poˆ sheuˬ ha leˇ nehˬ la˰ lehˇ tawˬ-ahˇ uˇ-eu Pawˇluˆ k'oeˇ g'aˬ ngaˬ-ahˇ kuˇ-awˇ ehˇ nehˬ la˰-euˬ meh . "
44023019	Yaw huiˬ yaw mahˇ k'oeˇ g'aˬ aˬ li k'oeˇ li-euˬ aˬ la˰-ahˇ tsahˇ-awˇ , baˇ za˰-ahˇ iˇ-awˇ ehˇ-eu , " Nawˇ ngaˬ-ahˇ aˬ jeˬ dzawˇ nehˬ maw˰-eu jaˆ te . "
44023020	Aˬ li k'oeˇ li ehˇ-eu , " Pawˇluˆ-euˬ gaˇ kawˆ yaw muiˬ paˬ-ehˇ ya siˬ duˬ ni Ba˰ dzah mehˬ shi pyehˆ tseˇ haw maw˰ nya lehˇ myahˇ-awˇ , Pawˇluˆ-ahˇ Ba˰ dzah-ahˇ bi sheuˬ ha le-eu g'aˇ duˬ ni shawˬ nah nawˬ-ahˇ bi shaˇ laˇ-eu lehˇ Yuˇdaˆ tsawˇ haˬ aˬ yui˰ aˬ tsu deuˬ bawˬ dzaˬ tsaˬ taˬ-euˬ meh .
44023021	Ehˇ k'aw˰ , aˬ yaw˰ ma˰ ehˇ gaˇ taˬ naˇ haˬ . Aˬ jeˬ miˇ neh ehˇ naˇ , tsawˇ haˬ oeˬ tseˇ g'aˬ dzehˬ ni dzuˇ za˰-awˇ lo˰ lu˰-eu meh . Pawˇluˆ-ahˇ maˬ ya seh˰ k'oeˇ keuˆ ni tiˬ jeˬ-iˬ maˬ dzaˬ maˬ dawˇ ni jawˇ ma lehˇ aˬ yaw˰ ma˰ saˇ jaˇ dzaˬ tsehˆ taˬ-euˬ meh . Nymˬ-mˇ aˬ yaw˰ ma˰ lehˬ hmˬ dah jiˇ taˬ-awˇ nawˬ neh ngehˬ tsehˆ ehˇ tsehˆ-euˬ dawˬ-ahˇ lo˰ lu˰-eu teh˰ meh . "
44023022	K'oeˇ ngeh , yaw huiˬ yaw mahˇ k'oeˇ g'aˬ ehˇ-eu , " Nawˇ ngaˬ-ahˇ heu lo˰-ehˇ dzawˇ nehˬ laˇ-euˬ gaˇ kawˆ aˬ cawˬ tiˬ g'aˬ-iˬ taˬ bi siˬ de . " K'oeˇ naˇ , aˬ li k'oeˇ li-ahˇ bi g'o˰-iˇ-euˬ meh .
44023023	K'oeˇ ngeh , Loˇmaˆ guiˇ ma˰ k'oeˇ taˆ uˆ lahˇ-eu yaw huiˬ yaw mahˇ k'oeˇ g'aˬ , aˬ yaw˰-euˬ yehˇ deuˬ k'oeˇ taˆ aˬ yui˰ bi geu˰-eu nyiˬ g'aˬ-ahˇ kuˇ-awˇ ehˇ nehˬ-eu , " Yehˇ nyiˬ yaˇ g'aˬ , mahˬ dziˬ-eu yehˇ shi˰ tseˇ g'aˬ hawˇ-eu , gahˬ ba˰-eu yehˇ nyiˬ yaˇ g'aˬ lehˬ hmˬ-awˇ , nymˇ ci˰ naˬ liˬ g'oeˬ la˰-ahˇ Gehˇsaˬliˇ meuˬ-ahˇ iˇ-eu g'aˇ duˬ lehˬ hmˬ dah taˬ-awˬ .
44023024	Pawˇluˆ bi dziˬ-eu mahˬ k'aw˰ lehˬ hmˬ nehˬ-awˇ , sahˬ paˬ Peˬliˇ jawˇ gaˇ yaw muiˬ paˬ-ehˇ sheuˬ keuˆ na nehˬ-iˇ-awˬ . "
44023025	Yaw huiˬ yaw mahˇ k'oeˇ g'aˬ sahˬ paˬ Peˬliˇ-ahˇ heu lo˰-ehˇ sahˬ bo˰ bo˰ ahˇ g'eh-euˬ meh .
44023026	" Huiˬ-eu mahˇ-eu sahˬ paˬ Peˬliˇ jawˇ gaˇ , ngaˇ Gaˬlawˇdiˇ Luˇsiˆ sahˬ bo˰ bo˰-awˇ dawˬ cawˬ puˬ ahˇ le˰-eu ma .
44023027	Yuˇdaˆ tsawˇ haˬ deuˬ tsawˇ haˬ heu g'aˬ-ahˇ nyeh˰-awˇ seh˰-eu lehˇ g'eh-eu meh . Aˬ yaw˰ Loˇmaˆ miˇ k'ahˬ zaˬ pyeu˰-eu gaˇ kawˆ ngaˇ ya siˬ-euˬ miˇ neh , ngaˬ-euˬ yehˇ deuˬ nehˬ-ehˇ iˇ-awˇ ka k'o˰ laˬ-iˇ-euˬ ma .
44023028	Aˬ yaw˰ ma˰ aˬ yaw˰-ahˇ aˬ jeˬ iˬ baˇ taˬ k'aˇ za-eu nga lehˇ ngaˇ siˬ duˬ maw˰-eu miˇ neh , aˬ yaw˰-ahˇ aˬ yaw˰ ma˰-euˬ Ba˰ dzah-ahˇ sheuˬ g'eh-euˬ ma .
44023029	Aˬ yaw˰-ahˇ seh˰ paˬ-ehˇ maˬ ehˇ , tawˬ-ahˇ dawˆ paˬ-ehˇ maˬ ehˇ , aˬ yaw˰ neh mˇ-euˬ yaw lehˬ tiˬ jeˬ-iˬ ngaˇ maˬ mawˇ-aˬ . Aˬ yaw˰-ahˇ iˬ baˇ taˬ-eu gaˇ kawˆ-aˬ , aˬ yaw˰ ma˰-euˬ zahˇ dawˬ k'o˰ dawˬ-ahˇ ta˰ leˇ-eu gaˇ kawˆ teh˰ meh .
44023030	Aˬ yaw˰-ahˇ aˬ cawˬ seh˰ k'oeˬ-eu lehˇ g'eh-eu ngaˇ ya siˬ ngeh , tiˬ poˆ teh˰-ehˇ nawˇ jawˇ gaˇ bi sheuˬ ha le-eu g'aˇ duˬ noeˬ tsehˆ-euˬ ma . Aˬ yaw˰-ahˇ yaˇ k'aˬ ja maw˰-eu tsawˇ haˬ deuˬ nawˬ-euˬ mehˬ shi ja-iˇ-awˬ lehˇ ngaˇ ehˇ nehˬ-euˬ ma . "
44023031	Yehˇ k'oeˇ deuˬ-aˬ , aˬ yaw˰ ma˰-ahˇ dawˬ bi˰ taˬ-euˬ lo˰-ehˇ mˇ-euˬ meh . Aˬ yaw˰ ma˰ Pawˇluˆ-ahˇ sheuˬ-awˇ , uˬ ci˰ k'oeˇ miˇ la˰ k'oeˇ Aˬdiˇbaˬliˇ meuˬ-ahˇ keuˆ ni sheuˬ keuˆ g'eh-euˬ meh .
44023032	Yawˬ nah yawˬ , kuiˇ zoˬ cah-eu yehˇ deuˬ taˆ-ahˇ g'o˰-iˇ-awˇ , mahˬ dziˬ-eu yehˇ deuˬ teh˰-ehˇ aˬ yaw˰-ahˇ sheuˬ ha-iˇ-euˬ meh .
44023033	Aˬ yaw˰ ma˰ aˬ yaw˰-ahˇ Gehˇsaˬliˇ meuˬ-ahˇ sheuˬ keuˆ g'eh-awˇ , sahˬ bo˰ k'oeˇ ta˰ sahˬ paˬ k'oeˇ g'aˬ-ahˇ bi˰-awˇ , Pawˇluˆ-ahˇ k'aw˰ aˬ yaw˰-euˬ aˬ la˰ la˰ k'oeˇ a nehˬ-euˬ meh .
44023034	Sahˬ paˬ k'oeˇ g'aˬ sahˬ bo˰ k'oeˇ ta˰ gui haw-awˇ , Pawˇluˆ-ahˇ miˇ k'ahˬ aˬ geu k'ahˬ-ahˇ jawˇ-eu gaˇ kawˆ naˇ haˬ ngeh , Giˇliˇciˆ miˇ k'ahˬ-ahˇ jawˇ-eu gaˇ kawˆ ya siˬ-euˬ meh .
44023035	Aˬ yaw˰ ehˇ-eu , " Nawˬ-ahˇ yaˇ k'aˬ ja maw˰-eu tsawˇ haˬ deuˬ oe keuˆ ngeh hawˇ-eu nawˬ-ahˇ k'aˇ naˇ haˬ paˬ-ehˇ g'eh-eu jeˬ naˇ haˬ ma . " K'oeˇ naˇ , Pawˇluˆ-ahˇ yaw muiˬ paˬ-ehˇ lo˰-awˇ Heˬloˆ neh gawˬ taˬ ya˰-euˬ sahˬ paˬ-euˬ hawˇ nymˇ lahˇ la˰ k'oeˇ bi jawˇ-eu g'aˇ duˬ dawˬ bi˰-euˬ meh .
44024001	Ngaˬ nah byah laˇ ngeh , Piˇ ma Yaw huiˬ g'aˬ pyeu˰-eu Aˬnaˬniˇ hawˇ-eu Yuˇdaˆ tsawˇ haˬ aˬ yui˰ aˬ tsu deuˬ , dawˬ ngehˬ-eu bym dui dui-eu Deˬlaˬduˇluˆ lehˇ myahˇ-euˬ tsawˇ haˬ tiˬ g'aˬ sheuˬ-awˇ Gehˇsaˬliˇ meuˬ-ahˇ iˇ-euˬ meh . Sahˬ paˬ Peˬliˇ-euˬ mehˬ shi aˬ yaw˰ ma˰ le-awˇ , Pawˇluˆ gaˇ kawˆ daˬ leˇ-euˬ meh .
44024002	K'oeˇ naˇ , Pawˇluˆ-ahˇ sheuˬ uˇ la˰-awˇ , Deˬlaˬduˇluˆ lehˇ kuˇ-eu k'oeˇ g'aˬ Pawˇluˆ gaˇ kawˆ heu lo˰-ehˇ ehˇ-eu meh . " Huiˬ-eu mahˇ-eu sahˬ paˬ-oˇ , nawˇ zaˬ siˬ tsawˇ gahˇ byah-eu la˰ k'oeˇ miˇ k'ahˬ-ahˇ uˆ lahˇ-eu baˬ da neh , aˇ k'o˰ aˇ la g'awˬ myahˇ ni nui saˇ o˰-awˇ co˰ ngehˇ ni nga ma˰ ya deh˰-eu uˬ ta˰ , nga ma˰-euˬ miˇ k'ahˬ muiˬ laˇ jaˬ laˇ ni yaw shui˰ g'awˬ mya jeˬ beˬ paˇ laˆ paˇ nehˬ la˰ gaˇ ya mawˇ-euˬ ma .
44024003	Nawˬ neh mˇ-euˬ gaˇ heu deuˬ-ahˇ , yawˬ gaˇ na lu˰ , yawˬ jawˇ na lu˰ nga ma˰ ha geu˰-awˇ , nawˬ-euˬ guiˬ lahˬ-ahˇ ja ceuˬ dui dui-eu ma .
44024004	Ehˇ k'aw˰ , ngaˇ dawˬ g'awˬ mya ni ngehˬ-eu la˰ k'oeˇ nawˬ-euˬ aˇ yamˬ maˬ laˆ jiˇ maw˰ nya . Teu miˇ neh , nga ma˰-euˬ gaˇ kawˆ ngaˇ yaw nymˇ nymˇ-ehˇ ehˇ gaˇ , g'awˬ shaˬ gaˬ-eu la˰ k'oeˇ tiˬ poˆ naˇ haˬ nehˬ la˰ lehˇ nawˬ-ahˇ shaˇ-eu ma .
44024005	Tsawˇ haˬ heu g'aˬ-aˬ , guˆ laˇ paˬ-ehˇ g'eh-eu haiˬ dui dui-eu tsawˇ haˬ tiˬ g'aˬ pyeu˰-eu nga ma˰ ya mawˇ-euˬ ma . Miˇ tsaˬ k'oeˇ taˆ k'aˇ jawˇ-eu Yuˇdaˆ tsawˇ haˬ deuˬ suˬ saˬ laˇ ni g'aˬ bi˰-eu Naˬzaˬlehˇ aˇ muˇ-euˬ aˬ yui˰ tiˬ g'aˬ pyeu˰-eu meh .
44024006	K'oeˇ uˬ ta˰ , Uˬ duˬ tahˬ nymˇ nymˇ ma-ahˇ aˬ yaw˰ laˆ jaw˰-eu lehˇ g'eh-eu miˇ neh , nga ma˰ aˬ yaw˰-ahˇ nyeh˰-euˬ ma .
44024008	Tsawˇ haˬ heu g'aˬ-ahˇ nawˇ naˇ haˬ naˇ , nga ma˰ aˬ yaw˰-ahˇ iˬ baˇ k'aˇ taˬ-eu yawˬ jeˬ na lu˰ nawˇ ya siˬ duˬ teh˰-a . "
44024009	K'oeˇ lo˰-ehˇ ehˇ gaˇ Yuˇdaˆ tsawˇ haˬ dawˬ tawˆ lu˰ tsaˬ meh lehˇ ehˇ-eu meh .
44024010	K'oeˇ naˇ , Pawˇluˆ dawˬ ngehˬ-eu g'aˇ duˬ sahˬ paˬ Peˬliˇ la˰ dzawˇ dzawˇ nehˬ ngeh , Pawˇluˆ heu lo˰-ehˇ ehˇ-eu meh . " Nawˇ-aˬ , miˇ k'ahˬ heu k'ahˬ k'oeˇ taˆ yaˇ k'aˬ daˇ-eu g'aˬ geu˰ lu˰-eu g'awˬ mya k'o˰ byah laˇ-euˬ meh . K'oeˇ miˇ neh , nawˬ-euˬ mehˬ shi ngaˬ-euˬ gaˇ kawˆ ya dzawˇ mehˬ-eu nui k'ahˇ shiˇ dui dui nya .
44024011	Ngaˇ Yeˬluˇsaˬlehˬ meuˬ-ahˇ uˬ duˬ tahˬ leˇ-euˬ tseˇ nyi˰ nah maˬ byah laˇ-aˬ siˬ lehˇ nawˇ siˬ nya teh˰-a .
44024012	Uˬ duˬ tahˬ nymˇ nymˇ ma la˰ k'oeˇ maˬ ehˇ , uˬ duˬ tahˬ nymˇ nui deuˬ la˰ k'oeˇ maˬ ehˇ , meuˬ la˰ k'oeˇ tiˬ gaˇ na maˬ ehˇ , ngaˇ aˬ cawˬ nehˬ-ehˇ tsawˇ pyehˇ pyehˇ gaˇ Yuˇdaˆ tsawˇ haˬ deuˬ neh mawˇ taˬ-euˬ maˬ jaˆ-a . Aˬ cawˬ luiˬ g'a laˇ ni ngaˇ jahˇ gaˇ aˬ yaw˰ ma˰ neh mawˇ taˬ-euˬ k'aw˰ maˬ jaˆ-a .
44024013	Aˬ yaw˰ ma˰ nymˬ-mˇ ngaˬ-euˬ yaw lehˬ poˆ-awˇ ehˇ lu˰-eu gaˇ kawˆ teu deuˬ k'aw˰ , nawˬ-ahˇ saˇ kiˇ tiˬ jeˬ-iˬ maˬ mehˬ duˬ nya-a .
44024014	Ehˇ k'aw˰ , nawˬ-euˬ mehˬ shi ngaˇ dawˇ coe ni heu lo˰-ehˇ ja doˆ-eu ma . Aˬ yaw˰ ma˰ maˬ tsaˬ-a lehˇ ehˇ-eu Gaˇma k'oeˇ kahˇ-ahˇ ngaˇ caw teh-eu la˰ k'oeˇ , nga ma˰-euˬ aˬ poeˬ aˬ bawˇ deuˬ-euˬ Miˬyehˇ-ahˇ ngaˇ uˬ duˬ tahˬ lu˰-eu ma . Ehˇ k'aw˰ , Moˇseˬ-euˬ Zahˇ dawˬ k'o˰ dawˬ hawˇ-eu Miˬyehˇ g'aˇ duˬ ngehˬ dah-eu deuˬ-euˬ sahˬ bo˰ la˰ k'oeˇ k'aˇ bo˰ taˬ-euˬ yawˬ jeˬ na lu˰-ahˇ k'aw˰ ngaˇ jah lu˰ ma .
44024015	Tsawˇ muiˬ tsawˇ doeˇ dawˬ tawˆ lu˰-ahˇ shiˇ-euˬ gaˇ paˇ bi g'o˰ deh˰ laˇ teh˰-a lehˇ tsawˇ haˬ heu deuˬ Miˬyehˇ la˰ k'oeˇ noeˬ tmˬ-eu lo˰-ehˇ , ngaˇ k'aw˰ noeˬ tmˬ-eu ma .
44024016	Miˬyehˇ mehˬ shi maˬ ehˇ , tsawˇ haˬ zaˬ mehˬ shi maˬ ehˇ , ngaˬ-euˬ nui ma aˬ myah lu˰ shawˇ jehˆ ni jaˆ ni leh jeh lu˰-eu ma .
44024017	" Ngaˇ Yeˬluˇsaˬlehˬ meuˬ-ahˇ maˬ iˇ-ehˇ jawˇ-eu g'awˬ mya k'o˰ byah laˇ-euˬ miˇ neh , ngaˬ-euˬ tsawˇ haˬ deuˬ jawˇ gaˇ pyuˇ shuiˇ ui cuiˆ sha ha nehˬiˇ-awˇ , lawˇ-eu shehˇ-eu jeˬ mˇ-iˇ-eu g'aˇ duˬ , k'oeˇ gaˇ iˇ-euˬ ma .
44024018	Ngaˇ k'oeˇ lo˰-ehˇ mˇ lu˰-awˇ , g'awˇ mawˇ shawˇ-eu zahˇ jahˇ g'aˬ ngeh , Uˬ duˬ tahˬ nymˇ nymˇ ma la˰ k'oeˇ aˬ yaw˰ ma˰ ngaˬ-ahˇ mawˇ-euˬ meh . Ngaˬ nehˬ-ehˇ tsawˇ haˬ aˇ ma˰ maˬ jawˇ-euˬ uˬ ta˰ , law˰ g'a-eu jeˬ k'aw˰ maˬ jaˆ-aˬ .
44024019	Ehˇ k'aw˰ , Aˬshaˆ miˇ k'ahˬ-ahˇ jawˇ-eu Yuˇdaˆ tsawˇ haˬ tiˬ deuˬ k'oeˇ gaˇ jawˇ-eu meh . Aˬ yaw˰ ma˰ k'aw˰ ngaˬ-ahˇ iˬ baˇ taˬ k'aˇ za naˇ , nawˬ-euˬ mehˬ shi oe-awˇ ja-eu tsaˬ teh˰-a .
44024020	Maˬ ngeuˇ naˇ , Ba˰dzah mehˬ shi ngaˇ yaw˰ leˇ ngeh , ngaˬ-euˬ yaw lehˬ aˬ geu jeˬ mawˇ taˬ-euˬ jaˆ te lehˇ , heu gaˇ oe taˬ-euˬ tsawˇ haˬ teu deuˬ-ahˇ bi ehˇ haw sheˇ .
44024021	Aˬ yaw˰ ma˰-euˬ mehˬ shi ngaˇ yaw˰ ngeh ngaˬ neh guˇ guˇ-ehˇ ehˇ-euˬ gaˇ kawˆ k'oeˇ hmˬ-ahˇ toeˬ ceh k'aˇ za-eu teh˰ meh . ' Shiˇ-euˬ tsawˇ haˬ deuˬ paˇ g'o˰ deh˰ laˇ teh˰-a lehˇ ngaˇ jah-eu tiˬ jeˬ baˬ da neh , iˬ nah naw ma˰ neh nyeh˰-awˇ heu˰ lo˰-ehˇ bi naˇ haˬ gaˇ ya daˬ lu˰-eu ma ' lehˇ ehˇ-euˬ k'oeˇ dawˬ-ahˇ toeˬ ceh k'aˇ za-eu teh˰ meh . "
44024022	K'oeˇ ngeh , Gaˇma k'oeˇ kahˇ gaˇ kawˆ siˬ nya taˬ-euˬ Peˬliˇ-aˬ , " Guiˇ ma˰ k'oeˇ taˆ uˆ lahˇ-eu yaw huiˬ yaw mahˇ pyeu˰-eu Luˇsiˆ oe keuˆ ngeh , naw ma˰-euˬ gaˇ kawˆ heu hmˬ ngaˇ daˇ tsehˆ nehˬ ma " lehˇ ehˇ-awˇ , gaˇ kawˆ k'oeˇ hmˬ piˬ tehˬ-euˬ meh .
44024023	K'oeˇ naˇ , Pawˇluˆ-ahˇ yaw muiˬ paˬ-ehˇ haw lahˇ-eu g'aˇ duˬ , yehˇ tiˬ yaˇ g'aˬ k'oeˇ taˆ aˬ yui˰ geu˰-eu g'aˬ-ahˇ aˬ yaw˰ dawˬ bi˰-euˬ meh . Ehˇ k'aw˰ , aˇ dzehˬ-ehˇ maˬ ka lahˇ ni bi jawˇ-eu uˬ ta˰ , aˬ yaw˰ loˬ-eu jeˬ-ahˇ aˬ yaw˰-euˬ cawˬ deuˬ caw ba nehˬ le gaˇ taˬ laˆ tsoeˬ lehˇ ehˇ nehˬ taˬ-euˬ meh .
44024024	Smˬ nah oeˬ nah byah laˇ ngeh , Peˬliˇ hawˇ-eu Duˇsiˇleˬ aˬ nya˰ dzeˇ zaˬ oe-euˬ meh . Duˇsiˇleˬ-aˬ , Yuˇdaˆ tsawˇ jeuˬ pyeu˰-eu meh . Pawˇluˆ-ahˇ bi kuˇ laˬ-iˇ-awˇ , Yeˬsuˇ Ka li-ahˇ jah-eu gaˇ kawˆ bi ja mehˬ-euˬ meh .
44024025	Ehˇ k'aw˰ , yaw tsaˬ yaw dawˇ jeˬ gaˇ kawˆ , yawˬ ha-euˬ nui ma-ahˇ nyeh˰ tehˬ g'aˬ-eu gaˇ kawˆ , Yaˇ k'aˬ daˇ-eu Aˇ nah keuˆ le lu˰-eu gaˇ kawˆ heu deuˬ-ahˇ Pawˆluˆ ja keuˆ ngeh , Peˬliˇ noeˬ guˆ laˇ-awˇ ehˇ-eu , " Nawˇ g'o˰-iˇ-awˬ . Aˬ kaˇ dah ngeh nawˬ-ahˇ ngaˇ paˇ bi kuˇ le ma . "
44024026	Peˬliˇ-aˬ , Pawˇluˆ aˬ yaw˰-ahˇ pyuˇ bi˰ nehˬ gaˇ k'aw˰ noeˬ tmˬ-eu meh . K'oeˇ miˇ neh , Pawˇluˆ-ahˇ tiˬ k'ehˬ maˬ taˬ ni kuˇ kuˇ-ehˇ dawˬ ja ja cawˬ-euˬ meh .
44024027	Nyiˬ k'o˰ byah laˇ ngeh , Peˬliˇ-euˬ jawˇ duˬ-ahˇ Bawˇgiˇ Beˬtuˇ sahˬ paˬ paˇ geu˰ le-euˬ meh . Peˬliˇ-aˬ , Yuˇdaˆ tsawˇ haˬ mehˬ shi tsawˇ myahˇ za maw˰-eu miˇneh Pawˇluˆ-ahˇ tawˬ-ahˇ bi uˇ ya˰-euˬ meh .
44025001	Sahˬ paˬ Beˬtuˇ miˇ k'ahˬ k'oeˇ k'ahˬ-ahˇ oe keuˆ-euˬ smˬ nah byah laˇ ngeh , Gehˇsaˬliˇ meuˬ-ahˇ neh Yeˬluˇsaˬlehˬ meuˬ-ahˇ le-euˬ meh .
44025002	K'oeˇ ngeh , piˇ ma aˬ yui˰ deuˬ hawˇ-eu Yuˇdaˆ tsawˇ haˬ aˬ yui˰ aˬ tsu deuˬ neh Pawˇluˆ-euˬ gaˇ kawˆ aˬ yaw˰ jawˇ gaˇ daˬ leˇ-euˬ meh . Sahˬ paˬ Beˬtuˇ-ahˇ aˬ yaw˰ ma˰ heu lo˰-ehˇ shaˇ-euˬ meh .
44025003	Aˬ yaw˰ ma˰-euˬ myaˆ pyawˬ-ahˇ haw-awˇ , Pawˇluˆ-ahˇ Yeˬluˇsaˬlehˬ meuˬ-ahˇ tiˬ poˆ bi sheuˬ ha laˇ-eu g'aˇ duˬ shaˇ-euˬ meh . Gaˇ pehˇ-ahˇ lo˰-awˇ Pawˇluˆ-ahˇ seh˰-eu g'aˇ duˬ aˬ yaw˰ ma˰ lehˬ hmˬ jiˇ taˬ-euˬ meh .
44025004	Beˬtuˇ ehˇ-eu , " Pawˇluˆ-ahˇ Gehˇsaˬliˇ meuˬ-euˬ tawˬ-ahˇ dawˆ taˬ-euˬ ma . Ngaˇ k'aw˰ , g'awˬ myahˇ maˬ g'eh-ehˇ k'oeˇ gaˇ g'o˰-iˇ ma .
44025005	Tsawˇ haˬ k'oeˇ g'aˬ neh mˇ lehˬ taˬ-euˬ jeˬ jaˆ naˇ , naw ma˰-euˬ aˬ yui˰ aˬ tsu deuˬ ngaˬ nehˬ-ehˇ oe-awˇ ja le-awˬ . "
44025006	Sahˬ paˬ Beˬtuˇ aˬ yaw˰ ma˰ nehˬ-ehˇ g'oeˬ nah tseˇ nah byah ni paˇ jawˇ-awˇ , Gehˇsaˬliˇ meuˬ-ahˇ g'o˰ ka-iˇ-euˬ meh . Yawˬ nah yawˬ yaˇ k'aˬ daˇ-eu nymˇ-ahˇ aˬ yaw˰ nuiˇ-awˇ , Pawˇluˆ-ahˇ k'oeˇ gaˇ bi sheuˬ uˇ la˰-euˬ meh .
44025007	Pawˇluˆ laˇ keuˆ ngeh , Yeˬluˇsaˬlehˬ meuˬ-ahˇ neh oe-euˬ Yuˇdaˆ tsawˇ haˬ deuˬ aˬ yawˬ-euˬ tiˬ jawˬ yaw˰-awˇ , aˬ yaw˰ lehˬ dui dui-eu gaˇ kawˆ g'awˬ mya jeˬ ehˇ-eu meh . Ehˇ k'aw˰ , aˬ yaw˰ ma˰ ehˇ-eu k'oeˇ saˇ kiˇ maˬ jaˆ-eu uˬ ta˰ , yaw duˬ maˬ baw-a .
44025008	K'oeˇ naˇ , Pawˇluˆ ehˇ k'o˰ nehˬ-eu , " Yuˇdaˆ tsawˇ jeuˬ-euˬ Zahˇ dawˬ k'o˰ dawˬ-ahˇ maˬ ehˇ , Uˬ duˬ tahˬ nymˇ nymˇ ma-ahˇ maˬ ehˇ , Loˇmaˆ miˇ k'ahˬ-ahˇ maˬ ehˇ , ngaˬ neh mˇ bahˬ taˬ-euˬ tiˬ jeˬ-iˬ maˬ jaˆ . "
44025009	Ehˇ k'aw˰ , Beˬtuˇ-aˬ , Yuˇdaˆ tsawˇ haˬ mehˬ shi tsawˇ myahˇ za maw˰-eu miˇ neh , Pawˇluˆ-ahˇ ehˇ nehˬ-eu , " Nawˇ Yeˬluˇsaˬlehˬ meuˬ-ahˇ le-awˇ , ngaˬ-euˬ mehˬ shi gaˇ kawˆ heu hmˬ yaˇ k'aˬ ja maw˰ miˇ-a loˇ . "
44025010	Pawˇluˆ ehˇ-eu , " Sahˬpaˬ Gehˇsaˬ-euˬ yaˇ k'aˬ daˇ-eu nymˇ-ahˇ ngaˇ yaw˰ lu˰-eu ma . Ngaˬ-ahˇ heu gaˇ yaˇ k'aˬ ja-eu tsaˬ meh . Nawˇ siˬ lu˰-eu lo˰-ehˇ , Yuˇdaˆ tsawˇ haˬ deuˬ k'oeˇ taˆ ngaˬ neh mˇ lehˬ taˬ-euˬ tiˬ jeˬ-iˬ maˬ jaˆ .
44025011	Zahˇ dawˬ k'o˰ dawˬ-ahˇ ngaˇ puiˬ-awˇ shiˇ paˬ-ehˇ g'eh-eu yaw lehˬ tiˬ jeˬ na mˇ taˬ-euˬ jaˆ naˇ k'aw˰ , maˬ bi shiˇ ni bi dzeuˇ-iˇ la˰ lehˇ ngaˇ maˬ ehˇ . Ehˇ k'aw˰ , aˬ yaw˰ ma˰ ngaˬ-euˬ yaw lehˬ poˆ-eu teu maˬ tsaˬ naˇ , tsawˇ haˬ tiˬ g'aˬ-iˬ aˬ yaw˰ ma˰-euˬ aˬ la˰ la˰ k'oeˇ ngaˬ-ahˇ maˬ a nehˬ nya-aˇ . Sahˬ paˬ Gehˇsaˬ neh yaˇ k'aˬ bi daˇ la˰ lehˇ ngaˇ shaˇ-eu ma . "
44025012	K'oeˇ ngeh , sahˬ paˬ Beˬtuˇ-aˬ , aˬ yaw˰-ahˇ nui noeˬ nui duˇ bi˰-eu deuˬ nehˬ-ehˇ bawˬ dzaˬ-awˇ , heu lo˰-ehˇ ehˇ k'o˰ nehˬ-euˬ meh . " Sahˬ paˬ Gehˇsaˬ neh yaˇ k'aˬ bi daˇ la˰ lehˇ nawˇ shaˇ-eu miˇ neh , nawˬ-ahˇ sahˬ paˬ Gehˇsaˬ jawˇ gaˇ bi le ma . "
44025013	Aˇ nah ui cuiˆ myahˇ laˇ ngeh , miˇ k'ahˬ k'oeˇ k'ahˬ-ahˇ uˆ lahˇ le-euˬ sahˬ paˬ Beˬtuˇ-ahˇ dawˬ deh g'a mawˇ le-awˇ ha-eu g'aˇ duˬ , sahˬ paˬ Aˬgiˇpaˆ hawˇ-eu Beˬlaˬniˇ aˬ nya˰ dzeˇ zaˬ Gehˇsaˬliˇ meuˬ-ahˇ oe-euˬ meh .
44025014	Aˬ nya˰ dzeˇ zaˬ k'oeˇ gaˇ heu myaˆ nah jawˇ keuˆ la˰ ngeh , sahˬ paˬ Beˬtuˇ neh sahˬ paˬ Aˬgiˇpaˆ-ahˇ Pawˇluˆ gaˇ kawˆ heu lo˰-ehˇ dzawˇ nehˬ-euˬ meh . " Sahˬ paˬ Peˬliˇ neh heu gaˇ tawˬ-ahˇ dawˆ taˬ ya˰-euˬ tsawˇ ha tiˬ g'aˬ jawˇ meh .
44025015	Ngaˇ Yeˬluˇsaˬlehˬ meuˬ-ahˇ le ngeh , Yuˇdaˆ tsawˇ haˬ piˇ ma aˬ yui˰ deuˬ hawˇ-eu aˬ yui˰ aˬ tsu geu˰-eu deuˬ aˬ yaw˰-euˬ gaˇ kawˆ ngaˬ-ahˇ ja nehˬ la˰-awˇ , aˬ yaw˰-ahˇ yaˇ k'aˬ daˇ-awˬ lehˇ ngaˬ-ahˇ shaˇ-eu meh .
44025016	Ehˇ k'aw˰ , aˬ yaw˰ ma˰-ahˇ ngaˇ heu lo˰-ehˇ ehˇ nehˬ-euˬ ma . ' Nga ma˰ Loˇmaˆ tsawˇ haˬ-aˬ , mˇ bahˬ-euˬ tsawˇ haˬ hawˇ-eu aˬ yaw˰-ahˇ yaˇ k'aˬ ja maw˰-eu tsawˇ haˬ yaw kaˬ bi tahˬ dzoeˇ-awˇ , nyiˬ paw lu˰ yawˬ ha gaˇ kawˆ bi dzawˇ g'aˬ miˇ tsa maˬ ngeuˇ naˇ , mˇ bahˬ-euˬ tsawˇ haˬ k'oeˇ g'aˬ-ahˇ aˬ cawˬ-euˬ aˬ la˰ la˰ k'oeˇ a nehˬ-eu zahˇ sahˇ k'o˰ maˬ jaˆ-a ' lehˇ ehˇ nehˬ-euˬ ma .
44025017	Aˬ yaw˰ ma˰ heu gaˇ oe keuˆ ngeh , ngaˇ aˇ yamˬ jiˆ jiˆ-ehˇ maˬ jawˇ ni yawˬ nah yawˬ yaˇ k'aˬ daˇ-eu nymˇ-ahˇ nuiˇ leˇ-awˇ , tsawˇ haˬ k'oeˇ g'aˬ-ahˇ bi sheuˬ laˬ-iˇ-eu g'aˇ duˬ dawˬ bi˰-euˬ ma .
44025018	Aˬ yaw˰-ahˇ yaˇ k'aˬ ja maw˰-eu deuˬ tuˇ laˇ-awˇ ngehˬ-eu meh . Ehˇ k'aw˰ , ngaˬ neh noeˬ taˬ-euˬ yaw bahˬ jeˬ tiˬ hmˬ-iˬ maˬ ehˇ doˆ la˰-a .
44025019	Aˬ yaw˰ ma˰ ehˇ-eu k'oeˇ-aˬ , aˬ yaw˰ ma˰-euˬ uˬ duˬ tahˬ-eu zahˇ sahˇ k'o˰ gaˇ kawˆ hawˇ-eu , Yeˬsuˇ lehˇ myahˇ-euˬ tsawˇ haˬ tiˬ g'aˬ gaˇ kawˆ-ahˇ ta˰ leˇ-awˇ aˬ yaw˰ nehˬ-ehˇ maˬ tsaˬ leˇ-ehˇ ja dzaˬ-euˬ gaˇ kawˆ ehˇ-eu teh˰ meh .
44025020	Gaˇ kawˆ heu deuˬ-ahˇ aˬ joˆ-ehˇ pyehˆ tseˇ haw paˬ nga lehˇ ngaˇ maˬ noeˬ duˬ nya-eu miˇ neh , ' Yeˬluˇsaˬlehˬ meuˬ-ahˇ le-awˇ yaˇ k'aˬ ja leˇ ma loˇ ' lehˇ , Pawˇluˆ-ahˇ naˇ haˬ-euˬ ma .
44025021	Ehˇ k'aw˰ , aˬ yaw˰-ahˇ yaw muiˬ paˬ-ehˇ lo˰ piˇ nehˬ la˰-awˇ , sahˬ paˬ Gehˇsaˬ neh yaˇ k'aˬ bi daˇ la˰ lehˇ shaˇ-eu miˇ neh , sahˬ paˬ Gehˇsaˬ jawˇ gaˇ maˬ bi sheuˬ g'eh dah-euˬ k'oeˇ keuˆ ni aˬ yaw˰-ahˇ yaw muiˬ paˬ-ehˇ lo˰ piˇ-eu g'aˇ duˬ dawˬ bi˰ taˬ-euˬ ma . "
44025022	Aˬgiˇpaˆ ehˇ-eu , " Tsawˇ haˬ heu g'aˬ dawˬ ngehˬ gaˇ ngaˇ gaˬ maw˰ nya . " Beˬtuˆ ehˇ-eu , " Ni shawˬ nah ya gaˬ teh˰-a "
44025023	Yawˬ nah yawˬ , Aˬgiˇpaˆ hawˇ-eu Beˬlaˬniˆ aˬ nya˰ dzeˇ zaˬ baoˬ k'ahˬ sehˇ tiˬ byah ni oe gaˇ bawˬ-iˬ g'eh-awˇ ha-awˇ , guiˇ ma˰ k'oeˇ taˆ uˆ lahˇ-eu yaw huiˬ yaw mahˇ deuˬ hawˇ-eu meuˬ la˰ k'oeˇ jawˇ-eu myaˆ pyawˬ naˇ mehˇ jaˆ-eu aˬ yui˰ aˬ tsu deuˬ nehˬ-ehˇ mehˬ bawˬ g'eh-eu hawˇ nymˇ la˰ k'oeˇ uˇ leˇ-euˬ meh . K'oeˇ ngeh , sahˬ paˬ Beˬtuˇ neh dawˬ bi˰-awˇ Pawˇluˆ-ahˇ bi sheuˬ uˇ la˰-euˬ meh .
44025024	Sahˬ paˬ Beˬtuˇ ehˇ-eu , " Sahˬ paˬ Aˬgiˇpaˆ hawˇ-eu heu gaˇ uiˬ laˇ taˬ-euˬ cawˬ deuˬ-oˇ , tsawˇ haˬ heu g'aˬ-ahˇ haw sheˇ . Heu gaˇ jawˇ-eu Yuˇdaˆ tsawˇ haˬ deuˬ hawˇ-eu Yeˬluˇsaˬlehˬ meuˬ la˰ k'oeˇ k'aˇ jawˇ-eu Yuˇdaˆ tsawˇ haˬ dawˬ tawˆ lu˰ , tsawˇ haˬ heu g'aˬ gaˇ kawˆ ngaˬ-ahˇ daˬ laˇ taˬ-euˬ meh . Aˬ yaw˰-ahˇ yaw deh˰ bi deh˰-eu maˬ geuˇ-a lehˇ aˬ yaw˰ ma˰ guˇ dui dui-eu meh .
44025025	Ehˇ k'aw˰ , aˬ yaw˰ bi shiˇ-eu g'aˇ duˬ yaˇ k'aˬ daˇ nehˬ paˬ-ehˇ , aˬ yaw˰ neh mˇ bahˬ taˬ-euˬ tiˬ jeˬ-iˬ ngaˇ maˬ poˆ doˆ nya-eu uˬ ta˰ , Huiˬ dui dui-eu Sahˬ paˬ Gehˇsaˬ neh yaˇ k'aˬ bi daˇ nehˬ la˰ lehˇ aˬ yaw˰ ngaˬ-ahˇ shaˇ-eu miˇ neh , aˬ yaw˰-ahˇ bi sheuˬ ha leˇ-eu lehˇ ngaˇ noeˬ tsehˆ g'aˬ-euˬ ma .
44025026	Ehˇ k'aw˰ , Huiˬ dui dui-eu Sahˬ paˬ jawˇ gaˇ aˬ yaw˰-euˬ gaˇ kawˆ aˬ joˆ-ehˇ bo˰ nehˬ paˬ nga lehˇ maˬ ya shaˇ noeˬ duˬ-aˬ siˬ . K'oeˇ miˇ neh , aˬ yaw˰-ahˇ pyehˆ tseˇ g'aˬ ngeh jawˇ , aˬ yaw˰-euˬ gaˇ kawˆ ngaˇ sahˬ bo˰ bo˰ nehˬ nya paˬ-ehˇ bi duˬ laˇ-eu g'aˇ duˬ , naw ma˰-euˬ mehˬ shi , aˬ cawˬ naˆ maˬ tseˇ sahˬ paˬ Aˬgiˇpaˆ-euˬ mehˬ shi , aˬ yaw˰-ahˇ bi sheuˬ la˰ taˬ-euˬ jeˬ pyeu˰-eu ma .
44025027	Aˬ jeˬ miˇ neh ehˇ naˇ , daˬ taˬ-euˬ gaˇ kawˆ yaw duˬ duˬ-ehˇ maˬ ehˇ mehˬ nehˬ nya ni pa˰ taˬ-euˬ tsawˇ haˬ tiˬ g'aˬ-ahˇ bi sheuˬ ha-iˇ-eu ehˇ-eu jeˬ-aˬ , maˬ muiˬ-a lehˇ ngaˇ noeˬ miˇ-a . "
44026001	Sahˬ paˬ Aˬgiˇpaˆ Pawˇluˆ-ahˇ ehˇ-eu , " Nawˬ-euˬ gaˇ kawˆ nawˇ ngehˬ-eu aˬ kawˬ-aˬ jaˆ meh . " K'oeˇ ngeh , Pawˇluˆ aˬ la˰ caw ja-awˇ , aˬ yaw˰-euˬ gaˇ kawˆ heu lo˰-ehˇ ehˇ-eu meh .
44026002	" Sahˬ paˬ Aˬgiˇpaˆ-oˇ , Yuˇdaˆ tsawˇ haˬ neh ngaˬ-euˬ gaˇ kawˆ k'aˇ daˬ taˬ-euˬ yawˬ jeˬ na lu˰-ahˇ , iˬ nah nawˬ-euˬ mehˬ shi ngaˇ ya ngehˬ k'o˰-eu heu-aˬ , ngaˬ-euˬ g'aˇ duˬ guiˬ lahˬ huiˬ-eu tiˬ jeˬ meh lehˇ noeˬ miˇ-a .
44026003	Aˬ jeˬ miˇ neh ehˇ naˇ , Yuˇdaˆ tsawˇ haˬ-euˬ zahˇ sahˇ k'o˰ hawˇ-eu aˬ yaw˰ ma˰ tiˬ k'ehˬ maˬ taˬ ni ja dzaˬ-eu gaˇ kawˆ nawˇ yaw muiˬ paˬ-ehˇ siˬ nya-eu meh . K'oeˇ miˇ neh , nui ma g'awˬ mahˇ ni taˬ-awˇ ngaˇ ja gaˇ tiˬ poˆ naˇ haˬ nehˬ la˰ lehˇ shaˇ-eu ma .
44026004	" Ngaˇ nyiˇ ngeh neh aˬ joˆ-ehˇ deh˰ daˆ jawˇ daˆ la˰-euˬ gaˇ kawˆ , Yuˇdaˆ tsawˇ haˬ deuˬ siˬ nya jiˇ meh . Yaw beh ngaˬ-euˬ miˇ k'ahˬ-ahˇ aˬ joˆ-ehˇ deh˰ ya˰-awˇ , aˇ nah Yeˬluˇsaˬlehˬ meuˬ-ahˇ aˬ joˆ-ehˇ deh˰-euˬ aˬ yaw˰ ma˰ siˬ nya jiˇ meh .
44026005	Aˬ yaw˰ ma˰ ehˇ doˆ maw˰ law nmˇ-aˬ , aˬ dui-euˬ uˬ duˬ tahˬ-eu zahˇ sahˇ k'o˰ la˰ k'oeˇ aˬ cawˬ naˆ maˬ tseˇ zahˇ sahˇ k'o˰-ahˇ caw teh byah dui dui-eu aˇ muˇ pyeu˰-eu Paˬliˬsehˇ aˇ muˇ la˰ k'oeˇ , yaw beh neh ngaˇ uˇ leˇ-euˬ aˬ yaw˰ ma˰ siˬ nya jiˇ meh .
44026006	Nymˬ-mˇ ngaˇ heu gaˇ heu lo˰-ehˇ bi pa˰-awˇ bi naˇ haˬ lu˰-eu heu k'aw˰ ni , aˬ dui-euˬ aˬ poeˬ aˬ bawˇ deuˬ-ahˇ Miˬyehˇ neh dzaˬ taˬ ya˰-euˬ saˇ jaˇ-ahˇ ngaˇ noeˬ tmˬ-eu baˬ da neh ya daˬ-eu jeˬ pyeu˰-eu ma .
44026007	Aˬ dui-euˬ tsawˇ jeuˬ tseˇ nyi˰ jeuˬ lu˰ , uˬ ci˰ nah g'ahˇ maˬ ehˇ , Miˬyehˇ-ahˇ uˬ duˬ tahˬ tahˬ-ehˇ noeˬ tmˬ lu˰-eu k'oeˇ k'aw˰ , nymˬ-mˇ ngaˇ noeˬ tmˬ lu˰-eu heu hmˬ meh . Sahˬ paˬ-oˇ , k'oeˇ lo˰-ehˇ noeˬ tmˬ-eu heu hmˬ baˬ da neh Yuˇdaˆ tsawˇ haˬ deuˬ ngaˬ-ahˇ yaˇ k'aˬ ja-eu meh .
44026008	Aˬ jeˬ miˇ neh naw ma˰ heu gaˇ uiˬ laˇ taˬ-euˬ tsawˇ haˬ deuˬ , shiˇ-euˬ tsawˇ haˬ-ahˇ Miˬyehˇ bi g'o˰ deh˰ laˇ nya meh lehˇ ehˇ gaˇ maˬ jah coeˇ te . "
44026009	" Naˬzaˬlehˇ tsawˇ haˬ Yeˬsuˇ-euˬ tsawˇ myahˇ-ahˇ k'aˇ coeˬ k'aˇ ciˆ-eu jeˬ dawˬ tawˆ lu˰ mˇ-eu tsaˬ teh˰-a lehˇ ngaˇ noeˬ-euˬ ma .
44026010	Yeˬluˇsaˬlehˬ meuˬ-ahˇ ngaˇ maˇ maˇ ni k'oeˇ lo˰-ehˇ mˇ-euˬ ma . Piˇ ma aˬ yui˰ deuˬ-ahˇ aˬ kawˬ-aˬ shaˇ-awˇ , Miˬyehˇ-euˬ tsawˇ haˬ g'awˬ mya ni nyeh˰-awˇ tawˬ-ahˇ dawˆ-euˬ uˬ ta˰ , aˬ yaw˰ ma˰-ahˇ seh˰-eu g'aˇ duˬ bawˬ dzaˬ tsehˆ gaˇ ngaˇ k'aw˰ ahˇ leˇ-euˬ ma .
44026011	Aˬ yaw˰ ma˰-ahˇ uˬ duˬ tahˬ nymˇ la˰ k'oeˇ g'awˬ mya poˆ bi k'ehˬ bi k'aˆ ni ngaˇ jahˇ-awˇ , aˬ yaw˰ ma˰-euˬ jah-eu jeˬ-ahˇ bi byehˇ dzeh-eu g'aˇ duˬ ngaˇ leh jeh dui dui-euˬ ma . Aˬ yaw˰ ma˰-ahˇ ngaˇ nui ma pehˇ dui dui-euˬ miˇ neh , aˬ cawˬ miˇ k'ahˬ-ahˇ jaˆ-eu meuˬ deuˬ-ahˇ keuˆ ni le le-ehˇ aˬ yaw˰ ma˰-ahˇ k'ehˬ haw k'aˆ haw-euˬ ma .
44026012	" K'oeˇ lo˰-ehˇ mˇ leˇ-eu g'aˇ duˬ , piˇ ma aˬ yui˰ deuˬ-ahˇ aˬ kawˬ-aˬ shaˇ-awˇ , Daˬmaˬsehˇ meuˬ-ahˇ ngaˇ le-euˬ ma .
44026013	Sahˬ paˬ-oˇ , gaˇ pehˇ-ahˇ nah loˆ ceh laˇ ngeh , nahˇ ma naˆ maˬ tseˇ k'aˆ dui dui-eu yaw sheh˰ mˬ-ahˇ neh tahˬ tehˬ le˰-awˇ , ngaˇ hawˇ-eu ngaˬ nehˬ-ehˇ le lu˰-eu tsawˇ haˬ deuˬ-euˬ tiˬ jawˬ bya le-euˬ meh .
44026014	Nga ma˰ yawˬ g'aˬ na lu˰ miˇ tsa coˬ dzeh-euˬ ma . K'oeˇ naˇ , Heˬbyehˇ dawˬ-ahˇ neh , ngaˬ-ahˇ heu lo˰-ehˇ ehˇ-eu teˇ saˇ-ahˇ ngaˇ ya gaˬ-euˬ ma . ' Sawˇluˆ-oˇ , Sawˇluˆ-oˇ , aˬ jeˬ miˇ neh nawˇ ngaˬ-ahˇ k'ehˬ te . Mawˇ neˇ-ahˇ tsawˆ-eu daˇ ceh-ahˇ behˆ-eu mawˇ neˇ lo˰-ehˇ , yawˬ haˇ yawˬ ha laˆ tahˬ laˆ naˇ-eu jeˬ nawˇ mˇ-eu nga ' lehˇ ehˇ-eu meh .
44026015	' Sahˬpaˬ-oˇ , nawˇ aˬ suˇ g'aˬ te ' lehˇ ngaˇ naˇ haˬ ngeh , heu lo˰-ehˇ ehˇ k'o˰ nehˬ la˰-euˬ meh . ' Ngaˇ-aˬ , nawˇ k'ehˬ lu˰-eu Yeˬsuˇ ma .
44026016	Tuˇ-awˇ gawˬ yaw˰ yaw˰-awˬ . Nawˬ-ahˇ ngaˬ-euˬ gaˇ bi mˇ-eu lehˇ , nawˬ-euˬ mehˬ shi ngaˇ doˆ le-euˬ ma . Iˬ nah ngaˬ-ahˇ nawˇ ya mawˇ-euˬ gaˇ kawˆ heu hawˇ-eu , mehˬ hu paw ngaˬ neh nawˬ-ahˇ bi mawˇ-euˬ gaˇ kawˆ deuˬ , aˬ cawˬ-ahˇ nawˇ ya dzawˇ mehˬ nehˬ meh .
44026017	Iˇsaˬleˬlaˆ tsawˇ haˬ deuˬ hawˇ-eu aˬ cawˬ tawˇ jeuˬ deuˬ jawˇ gaˇ nawˬ-ahˇ ngaˇ k'ehˇ g'eh-awˇ , aˬ yaw˰ ma˰-euˬ aˬ la˰ la˰ k'oeˇ nawˬ-ahˇ ngaˇ bi buˬ-iˇ ma .
44026018	Aˬ yaw˰ ma˰ jah-eu la˰ k'oeˇ iˬ baˇ pyehˬ nehˬ-euˬ jeˬ-ahˇ za-awˇ , Miˬyehˇ neh tseˇ doˆ-euˬ tsawˇ haˬ deuˬ nehˬ-ehˇ jawˇ duˬ za nya ni aˬ yaw˰ ma˰-euˬ myaˆ nuiˆ nawˇ pah nehˬ-awˇ , yaw zahˇ la˰ k'oeˇ neh yaw sheh˰-ahˇ ya sheuˬ k'o˰ la˰ nehˬ-awˇ , Saˬdaˬ-euˬ baoˬ uˬ moˆ jawˇ lu˰-eu deuˬ-ahˇ Miˬyehˇ jawˇ paw ya sheuˬ k'o˰ la˰ nehˬ meh ' lehˇ ehˇ-eu meh .
44026019	" K'oeˇ miˇ neh , sahˬ paˬ Aˬgiˇpaˆ-oˇ , mˬ k'oeˇ taˆ neh oe-euˬ yaw sahˇ la˰ k'oeˇ bi siˬ bi mawˇ-le-euˬ jeˬ-ahˇ ngaˇ maˬ naˇ haˬ geu˰ ni maˬ byehˇ-aˬ .
44026020	Daˬmaˬsehˇ meuˬ-ahˇ neh aˇ dahˬ beh-awˇ , Yeˬluˇsaˬlehˬ meuˬ-ahˇ maˬ ehˇ , Iˇsaˬleˬlaˆmiˇ k'ahˬ k'ahˬ lah ni-ahˇ maˬ ehˇ , aˬ cawˬ tsawˇ jeuˬ deuˬ-ahˇ maˬ ehˇ , iˬ baˇ noeˬ poˆ-awˇ Miˬyehˇ jawˇ paw g'o˰ k'o˰ laˇ-eu uˬ ta˰ , aˬ yaw˰ ma˰ iˬ baˇ noeˬ poˆ-euˬ ngaˇ lehˇ siˬ duˬ laˇ ni mˇ-awˬ shaˇ-awˬ lehˇ ngaˇ dawˬ mehˬ mehˬ-euˬ ma .
44026021	Ngaˇ k'oeˇ lo˰-ehˇ mehˬ-euˬ baˬ da neh , Uˬ duˬ tahˬ nymˇ nymˇ ma la˰ k'oeˇ Yuˇdaˆ tsawˇ haˬ deuˬ ngaˬ-ahˇ nyeh˰-awˇ seh˰-eu lehˇ leh jeh-euˬ meh .
44026022	Ehˇ k'aw˰ , iˬ nah keuˆ ni Miˬyehˇ ngaˬ-ahˇ caw ba nehˬ la˰-eu miˇ neh , heu gaˇ yaw˰-awˇ , huiˬ zaˬ nyiˇ zaˬ heu myaˆ ni g'eh-eu mehˬ shi saˇ kiˇ ya kamˬ lu˰-eu ma . Nymˬ-mˇ ngaˇ ehˇ lu˰-eu gaˇ kawˆ heu-aˬ , Miˬyehˇ g'aˇ duˬ ngehˬ dah-eu deuˬ hawˇ-eu Moˇseˬ neh aˬ kaˇ heu lo˰-ehˇ pyeu˰ laˇ teh˰-a lehˇ ehˇ taˬ ya˰-euˬ gaˇ kawˆ aˬ yaw˰ tiˬ hmˬ ma .
44026023	Ka li-aˬ , shiˇ-euˬ jeˬ-ahˇ ya daˬ-awˇ , g'o˰ deh˰ beh beh laˇ-euˬ g'aˬ pyeu˰-awˇ Yuˇ daˆ tsawˇ haˬ-ahˇ maˬ ehˇ , aˬ cawˬ tsawˇ jeuˬ deuˬ-ahˇ maˬ ehˇ , ka k'o˰-eu yaw sheh˰ gaˇ kawˆ tahˇ k'awˬ teh˰-a lehˇ ehˇ-eu gaˇ kawˆ k'oeˇ hmˬ meh . "
44026024	Pawˇluˆ aˬ yaw˰-euˬ gaˇ kawˆ ngehˬ k'o˰-awˇ k'oeˇ lo˰-ehˇ dzawˇ lu˰ ngeh , sahˬ paˬ Beˬtuˇ aˬ yaw˰-ahˇ guˇ-awˇ ehˇ-eu , " Pawˇluˆ-oˇ , nawˇ uˬ tsehˆ-euˬ ngaˇ . Nawˇ tsawˇ gahˇ aˇ dzehˬ dzaw dzeuˇ-awˇ dzaw uˬ-euˬ ngaˇ . "
44026025	Pawˇluˆ ehˇ-eu , " Sahˬ paˬ Beˬtuˇ-oˇ , ngaˇ uˬ-iˇ-euˬ maˬ ngeuˇ . Aˬ diˇ aˬ maˇ ngeuˇ-eu jeˬ-ahˇ ngaˇ ehˇ lu˰-eu ma .
44026026	Sahˬ paˬ Aˬgiˇpaˆ-oˇ , gaˇ kawˆ heu deuˬ nawˬ-euˬ mehˬ shi k'aˬ duˬ ni ngaˇ ehˇ peuˬ ma . Aˬ jeˬ miˇ neh ehˇ naˇ , gaˇ kawˆ heu nawˇ siˬ lu˰-eu meh . Gaˇ kawˆ heu baˇ za˰-ahˇ pyeu˰ laˇ-euˬ maˬ ngeuˇ-eu miˇ neh , yawˬ jeˬ na lu˰ nawˇ siˬ jiˇ meh lehˇ ngaˇ ehˇ tsehˆ peuˬ ma .
44026027	Sahˬ paˬ Aˬgiˇpaˆ-oˇ , Miˬyehˇ g'aˇ duˬ ngehˬ dah-eu deuˬ-ahˇ nawˇ maˬ jah loˇ . Nawˇ jah meh lehˇ ngaˇ siˬ nya ma . "
44026028	Sahˬ paˬ Aˬgiˇpaˆ Pawˇluˆ-ahˇ ehˇ-eu , " Aˇ yamˬ heu myah teh˰ la˰ k'oeˇ , ngaˇ Ka li zaˬ pyeu˰ laˇ ni nawˇ jahˇ nya ma lehˇ noeˬ te loˇ . "
44026029	Pawˇluˆ ehˇ-eu , " Aˇ yamˬ yaw nymˇ yaw myahˇ taˬ ehˇ . Nawˇ hawˇ-eu iˬ nah ngaˇ ehˇ gaˇ k'aˇ naˇ haˬ lu˰-eu tsawˇ haˬ heu deuˬ dawˬ tawˆ lu˰ , ngaˇ shmˇ caˆ daˬ lu˰-eu heu tiˬ hmˬ maˬ ngeuˇ naˇ , ngaˬ lo˰-ehˇ jah-eu tsawˇ haˬ pyeu˰ laˇ ni , Miˬyehˇ-ahˇ ngaˇ guiˬ lahˬ shaˇ lu˰ ma . "
44026030	K'oeˇ naˇ , sahˬ paˬ Aˬgiˇpaˆ maˬ ehˇ , sahˬ paˬ Beˬtuˇ maˬ mehˇ , Beˬlaˬniˇ maˬ ehˇ , aˬ yaw˰ ma˰ nehˬ-ehˇ k'aˇ nuiˇ lu˰-eu deuˬ maˬ ehˇ , g'o˰-iˇ-eu lehˇ tuˇ laˇ jiˇ-euˬ meh .
44026031	Aˬ yaw˰ ma˰ g'o˰ doˆ le-awˇ tiˬ g'aˬ tiˇ g'aˬ ehˇ-eu , " Tsawˇ haˬ heu g'aˬ-ahˇ seh˰ paˬ-ehˇ , maˬ ngeuˇ naˇ tawˬ-ahˇ dawˆ paˬ-ehˇ mˇ lehˬ taˬ-euˬ tiˬ jeˬ-iˬ maˬ jaˆ law hawˇ ngaˬ laˬ . "
44026032	Beˬtuˇ-ahˇ Aˬgiˇpaˆ ehˇ nehˬ-eu , " Tsawˇ haˬ heu g'aˬ sahˬ paˬ Gehˇsaˬ neh yaˇ k'aˬ bi daˇ la˰ lehˇ maˬ shaˇ law nmˇ-aˬ , aˬ yaw˰-ahˇ pyehˬ nehˬ nya lawˇ hawˇ nga . "
44027001	Nga ma˰-ahˇ Iˇdaˬliˬ miˇ k'ahˬ-ahˇ bi iˇ-eu lehˇ ehˇ tsehˆ g'aˬ ngeh jawˇ , Pawˇluˆ hawˇ-eu tawˬ-ahˇ dawˆ taˬ-euˬ tsawˇ haˬ nui deuˬ-ahˇ , " Awˇguˆtuˆ guiˇ ma˰ " lehˇ kuˇ-eu Loˇmaˆ guiˇ ma˰ tiˬ ma˰-ahˇ aˬ yui˰ geu˰ lu˰-eu Yuˇluˆ lehˇ myahˇ-euˬ g'aˬ-euˬ aˬ la˰ la˰ k'oeˇ a nehˬ-euˬ meh .
44027002	Aˬshaˆ miˇ k'ahˬ saˇ baoˬ naˬ duˬ jaˆ-eu meuˬ deuˬ-ahˇ iˇ-eu lehˇ lehˬ hmˬ dah taˬ-euˬ , Aˬdaˬmuˇdiˇ meuˬ-ahˇ neh oe-euˬ saˇ baoˬ tiˬ laˇ-ahˇ nga ma˰ dziˬ leˇ-awˇ iˇ g'eh-euˬ ma . Maˬgeˬdawˇniˆ miˇ k'ahˬ Teˇsaˬloˇni meuˬ-ahˇ jawˇ-eu Aˬliˬdaˬguˇ lehˇ myahˇ-euˬ g'aˬ k'aw˰ , nga ma˰ nehˬ-ehˇ tiˬ kawˆ lo˰-ehˇ iˇ-euˬ ma .
44027003	Yawˬ nah yawˬ , Siˇdoˬ meuˬ-ahˇ nga ma˰ iˇ keuˆ-euˬ ma . Yuˇluˆ lehˇ kuˇ-eu yaw huiˬ k'oeˇ g'aˬ Pawˇluˆ-ahˇ g'awˬ shaˬ gaˬ-eu miˇ neh , cawˬ deuˬ-ahˇ tahˬ puˬ leˇ-awˇ k'aˇ loˬ-eu jeˬ bi caw ba nehˬ-eu g'aˇ duˬ , Pawˇluˆ-ahˇ aˬ kawˬ-aˬ bi˰-euˬ meh .
44027004	Nga ma˰ k'oeˇ gaˇ neh paˇ luˆ-iˇ-awˇ , jaˬ lehˇ pyawˬ maˬ tsaˬ-ehˇ nga ma˰ jawˇ paw baw k'o˰ la˰-eu miˇ neh , Guˇbaˬluˇ iˇ jaw lahˇ-ahˇ baˇ shmˇ-awˇ , jaˬ lehˇ maˬ zaw-eu paw dzeˇ pyawˬ-ahˇ neh iˇ-euˬ ma .
44027005	Giˇliˇciˆ miˇ k'ahˬ hawˇ-eu Paˬbuˇliˇ miˇ k'ahˬ dawˬ peh jaˆ-eu iˬ ma laˆ shaˆ iˇ tsehˆ g'eh-awˇ , Luˇgiˇ miˇ k'ahˬ Muˬlaˇ meuˬ-ahˇ iˇ keuˆ-euˬ ma .
44027006	K'oeˇ gaˇ iˇ keuˆ ngeh , Aˬleˬsaˬduˇ meuˬ-ahˇ neh oe-awˇ , Iˇdaˬliˬ miˇ k'ahˬ-ahˇ le-eu lehˇ g'eh-eu saˇ baoˬ tiˬ laˇ-ahˇ yaw huiˬ k'oeˇ g'aˬ poˆ mawˇ-awˇ , nga ma˰-ahˇ bi dziˬ la˰-euˬ meh .
44027007	Nga ma˰ lehˇ baw saˬ paˇ taw-awˇ , aw lawˆ lawˆ-ehˇ g'awˬ mya nah shaˬ shaˬ-ehˇ iˇ-eu la˰ k'oeˇ , Gaˬniˇ meuˬ dawˬ peh shaˬ keuˆ g'eh-euˬ ma . Nga ma˰ mehˬ hu paw tiˬ paw˰-iˬ maˬ iˇ jiˆ nya ni jaˬ lehˇ neh dehˬ tehˬ taˬ-euˬ miˇ neh , Saˬmoˬneˬ meuˬ paw za˰ ahˇ-iˇ-awˇ , meuˬ k'oeˇ meuˬ-euˬ k'oeˇ paw k'aˇ iˇ dzeuˇ g'eh-awˇ , Gaˬleˬdeˬ iˇ jaw lahˇ-ahˇ baˇ shmˇ-awˇ iˇ-euˬ ma .
44027008	Iˬ ma laˆ shaˆ lawˇ dzeˇ paw k'aˇ laˆ peh nya-eu laˆ peh-awˇ , Laˬsehˇ meuˬ-ahˇ maˬ kaˬ maˬ kaˇ-ehˇ jaˆ-eu Muiˬ dui dui-eu Naˬ duˬ lehˇ ehˇ-eu tsahˇ-ahˇ shaˬ keuˆ-euˬ ma .
44027009	Nga ma˰ k'oeˇ gaˇ aˇ dzehˬ jawˇ myahˇ dzeuˇ-awˇ , mehˬ hu paw gaˇ ma doˆ-iˇ-eu g'aˇ duˬ guˆ k'aˇ za-eu aˇ yamˬ keuˆ laˇ shaw-iˬ-eu meh . Aˬ jeˬ miˇ neh ehˇ naˇ , Iˬ baˇ shaˇ pyehˬ-eu Aˇ nah k'aw˰ , dzeuˇ-iˇ g'aˬ-euˬ meh . K'oeˇ miˇ neh , aˬ yaw˰ ma˰-ahˇ Pawˇluˆ heu lo˰-ehˇ ehˇ nehˬ-euˬ meh .
44027010	" Cawˬ deuˬ-oˇ , aˬ dui heu gaˇ neh mehˬ hu paw gaˇ ma paˇ doˆ-iˇ-eu-aˬ , guˆ k'aˇ za meh lehˇ ngaˇ haw mawˇ-eu ma . Tawˬ lu˰-eu myawˬ deuˬ maˬ ehˇ , saˇ baoˬ maˬ ehˇ , yaw k'aˆ-ehˇ cawˆ-iˇ-awˇ , tsawˇ haˬ k'aw˰ ca laˇ nya teh˰-a . "
44027011	Ehˇ k'aw˰ , guiˇ ma˰ k'oeˇ taˆ aˬ yui˰ geu˰-eu yaw huiˬ k'oeˇ g'aˬ , Pawˇluˆ ehˇ gaˇ naˇ haˬ-eu naˆ maˬ tseˇ , saˇ baoˬ teh-eu g'aˬ hawˇ-eu saˇ baoˬ-euˬ yaw sahˇ g'aˬ ehˇ gaˇ naˇ haˬ-euˬ meh .
44027012	K'oeˇ uˬ ta˰ , aˬ yaw˰ ma˰ naˬ lu˰-eu saˇ baoˬ naˬ duˬ k'oeˇ tsahˇ-aˬ , tsahˬ gaˆ yamˬ-ahˇ maˬ jawˇ muiˬ-eu jawˇ duˬ tiˬ tsahˇ pyeu˰-eu meh . K'oeˇ miˇ neh , g'eh nya naˇ , Piˇniˇ meuˬ-ahˇ k'aˇ keuˆ maˬ keuˆ iˇ-awˇ , tsahˬ gaˆ yamˬ-ahˇ k'oeˇ gaˇ jawˇ naˬ mˇ-eu g'aˇ duˬ tsawˇ haˬ myaˬ ni nui ma tsaˬ-eu meh . Piˇniˇ meuˬ-aˬ , Gaˬlaˬdeˬ iˇ jaw lahˇ-ahˇ jaˆ-eu , nahˇ ma ga k'ehˬ la˰ taˆ paw hawˇ-eu nahˇ ma ga k'ehˬ-euˬ la˰ oˆ paw dzeˇ-ehˇ pyawˇ-eu saˇ baoˬ naˬ duˬ tiˬ tsahˇ pyeu˰-eu meh .
44027013	La˰ oˆ paw neh baw la˰-euˬ jaˬ lehˇ k'oeˇ , aˬ za za-ehˇ teh˰-ehˇ baw-eu meh . K'oeˇ ngeh , aˬ yaw˰ ma˰ neh noeˬ-euˬ lo˰-ehˇ geu˰ nya teh˰-a lehˇ noeˬ-awˇ , saˇ baoˬ naˬ ngeh pyehˬ ka-euˬ shmˇ kuˆ seuˬ g'eu k'o˰ daˆ-awˇ , lehˇ baw saˬ paˇ taw-awˇ , Gaˬlaˬdeˬ iˇ jaw lahˇ paw saˇ baoˬ k'aˇ laˆ peh nya-eu laˆ peh laˆ peh-ehˇ mehˬ hu paw doˆ-iˇ-euˬ ma .
44027014	Ehˇ k'aw˰ , g'awˬ myahˇ maˬ g'eh-ehˇ , " La˰ taˆ nahˇ ma doˆ k'ehˬ jaˬ lehˇ " lehˇ kuˇ-eu jaˬ lehˇ lehˇ ma k'oeˬ bahˬ , dahˇ taˆ paw neh baw ka g'eh le˰-euˬ meh .
44027015	Jaˬ lehˇ lehˇ ma k'oeˇ saˇ baoˬ-ahˇ ciˬ tahˬ le˰ ngeh , saˇ baoˬ k'oeˇ jaˬ lehˇ-ahˇ maˬ ciˬ daˬ coeˇ-ehˇ , nga ma˰ ngehˬ maˬ g'eh nya ni pyeu˰-iˇ-awˇ , jaˬ lehˇ k'aˇ hehˇ-eu paw bi bu g'eh-euˬ ma .
44027016	Gawˇdaˬ lehˇ kuˇ-eu iˇ jaw lahˇ lahˇ zaˬ-euˬ la˰ oˆ pyawˬ-ahˇ nga ma˰ bu g'eh ngeh , jaˬ lehˇ-ahˇ ui cuiˆ baˇ shmˇ k'aˇ za-eu miˇ neh , saˇ baoˬ nehˬ-ehˇ caw-eu lawˬ maˬ ya cawˆ-iˇ ni ngehˬ g'eh dah-euˬ ma .
44027017	Aˬ yaw˰ ma˰ lawˬ k'oeˇ laˇ-ahˇ saˇ baoˬ k'oeˇ taˆ g'eu daˆ-awˇ , saˇ baoˬ paˆ-iˇ gaˇ guˆ-eu miˇ neh , saˇ baoˬ-euˬ tiˬ jawˬ aˇ caˆ neh gahˇ dzahˬ-euˬ meh . K'oeˇ uˬ ta˰ , Liˆbyaˇ lawˇ deh paw jaˆ-eu k'aˇ shui˰ deh-ahˇ coeˬ tahˬ-iˇ gaˇ guˆ-eu miˇ neh , lehˇ baw saˬ paˇ k'oeˇ yuˇ ka-awˇ , saˇ baoˬ-ahˇ jaˬ lehˇ mehˬ nah pyehˬ g'eh-euˬ meh .
44027018	Jaˬ lehˇ lehˇ ma k'oeˇ maˬ naˬ leˇ ni baw dui dui-eu miˇ neh , yawˬ nah yawˬ saˇ baoˬ la˰ k'oeˇ tawˬ lu˰-eu myawˬ tiˬ paˆ na deuˬ-ahˇ aˬ yaw˰ ma˰ ba˰ dzeh-euˬ meh .
44027019	Dzaiˇ yawˬ nah yawˬ-ahˇ , saˇ baoˬ-euˬ keu ka tiˬ paˆ na deuˬ paˇ ba˰ dzeh-euˬ meh .
44027020	G'awˬ mya nah g'awˬ mya miˇ , nahˇ ma hawˇ-eu aˬ guiˇ-ahˇ maˬ ya mawˇ ni jaˬ lehˇ lehˇ ma baw dui dui gaˇ ya daˬ-euˬ miˇ neh , ya buˬ-iˇ-eu gaˇ ma maˬ paˇ dahˇ ngaˇ lehˇ noeˬ jiˇ-euˬ ma .
44027021	Tiˬ jeˬ-iˬ maˬ dzaˬ ni dzahˬ lu˰-eu myahˇ laˇ-euˬ meh . K'oeˇ miˇ neh , aˬ yaw˰ ma˰-euˬ mehˬ shi Pawˇluˆ yaw˰-awˇ , heu lo˰-ehˇ ehˇ-eu meh . " Cawˬ deuˬ-oˇ , naw ma˰ ngaˇ ehˇ gaˇ naˇ haˬ-awˇ , Gaˬlaˬdeˬ iˇ jaw lahˇ-ahˇ neh maˬ doˆ le ni jawˇ law nmˇ-aˬ , luˬ-iˇ seˇ-iˇ-eu heu-ahˇ maˬ paˇ ya daˬ-aˇ .
44027022	Ehˇ k'aw˰ , nui ma taˬ baˬ lehˇ naw ma˰-ahˇ ngaˇ shaˇ-eu ma . Saˇ baoˬ heu laˇ cawˆ-iˇ teh˰-a . Ehˇ k'aw˰ , naw ma˰ tiˬ g'aˬ-iˬ shiˇ gaˇ maˬ keuˆ-aˇ .
44027023	Aˬ jeˬ miˇ neh ehˇ naˇ , ngaˇ uˬ duˬ tahˬ lu˰-eu ngaˬ-ahˇ uˆ lahˇ-eu Miˬyehˇ-euˬ mˬ taˆ g'aˬ k'ehˇ tiˬ g'aˬ , miˇ ci˰ ngaˇ jawˇ gaˇ oe-awˇ heu lo˰-ehˇ ehˇ le-euˬ meh .
44027024	' Pawˇluˆ-oˇ , taˬ guˆ . Sahˬ paˬ Gehˇsaˬ mehˬ shi nawˇ ya yaw˰ leˇ teh˰-a . Nawˬ-euˬ myaˆ pyawˬ-ahˇ Miˬyehˇ haw-awˇ , nawˬ nehˬ-ehˇ saˇ baoˬ k'aˇ dziˬ lu˰-eu tsawˇ haˬ dawˬ tawˆ lu˰-ahˇ maˬ shiˇ ni bi dzeuˇ-iˇ teh˰-a ' lehˇ ehˇ le-euˬ meh .
44027025	K'oeˇ miˇ neh cawˬ deuˬ-oˇ , nui ma k'aˬ duˬ ni jawˇ-awˬ . Ngaˬ-ahˇ k'aˇ ehˇ nehˬ le-euˬ lo˰-ehˇ aˬ diˇ aˬ maˇ pyeu˰ laˇ teh˰-a lehˇ Miˬyehˇ-ahˇ ngaˇ jah ma .
44027026	Ehˇ k'aw˰ , aˬ dui ma˰ dziˬ lu˰-eu saˇ baoˬ heu laˇ iˇ jaw lahˇ tiˬ tsahˇ na k'oeˇ taˆ bi tahˬ daˆ g'eh teh˰-a . "
44027027	K'oeˇ lo˰-ehˇ shaˬ lu˰-eu tseˇ oeˬ miˇ aˬ yaw˰ miˇ-ahˇ , jaˬ lehˇ lehˇ ma k'oeˇ bahˬ G'ahˇ ceh-euˬ iˬ ma laˆ shaˆ la˰ k'oeˇ nga ma˰-ahˇ hehˇ g'eh lu˰-eu meh . Sehˇ g'ahˇ ceh laˇ ngeh , saˇ baoˬ la˰ k'oeˇ gaˇ mˇ-eu tsawˇ haˬ deuˬ , dahˇ taˆ peh le-euˬ duˇ lehˇ noeˬ-euˬ meh .
44027028	Aˇ caˆ-ahˇ yaw kah pa˰ taw˰-awˇ iˇ cu˰-ahˇ pyehˬ ka haw ngeh , nyiˬ tseˇ lmˇ teh˰-ehˇ na˰ gaˇ ya mawˇ-euˬ meh . Tiˬ k'ehˬ g'eh-awˇ tiˬ poˆ paˇ pyehˬ ka haw ngeh , tseˇ ngaˬ lmˇ teh˰-ehˇ na˰ gaˇ paˇ ya mawˇ-euˬ meh .
44027029	Saˇ baoˬ k'oeˇ laˇ k'aˬ lo lo guˇ-ahˇ ciˬ tahˬ-iˇ gaˇ aˬ yaw˰ ma˰ guˆ-eu miˇ neh , saˇ baoˬ bi naˬ leˇ-eu g'aˇ duˬ , saˇ baoˬ-euˬ naˇ k'ah paw pyawˬ-ahˇ shmˇ kuˆ seuˬ oeˬ hmˬ pyehˬ ka-awˇ , uˬ bya yaw kawˇ-ehˇ bya laˇ ni guiˬ lahˬ shaˇ lu˰-eu meh .
44027030	K'oeˇ ngeh , saˇ baoˬ la˰ k'oeˇ gaˇ mˇ-eu tsawˇ haˬ deuˬ , saˇ baoˬ-ahˇ byehˇ dzeh-awˇ yawˬ ha k'aˇ buˬ maˬ buˬ cehˆ-eu lehˇ g'eh-eu meh . Saˇ baoˬ-euˬ uˬ duˬ paw pyawˬ-ahˇ shmˇ kuˆ seuˬ pyehˬ ka-iˇ-eu jahˇ geu˰-awˇ , saˇ baoˬ k'oeˇ taˆ jaˆ-eu lawˬ k'oeˇ laˇ-ahˇ iˇ cu˰-ahˇ pyehˬ ka lu˰-eu meh .
44027031	Ehˇ k'aw˰ , yehˇ-euˬ aˬ yui˰ k'oeˇ g'aˬ hawˇ-eu yehˇ deuˬ-ahˇ Pawˇluˆ ehˇ nehˬ-eu , " Saˇ baoˬ la˰ k'oeˇ gaˇ mˇ-eu tsawˇ haˬ teu deuˬ saˇ baoˬ heu laˇ la˰ k'oeˇ maˬ jawˇ ni cehˆ jiˇ naˇ , naw ma˰ deh˰-iˇ-eu gaˇ ma maˬ paˇ dahˇ meh . "
44027032	K'oeˇ ngeh , yehˇ k'oeˇ deuˬ lawˬ-ahˇ pa˰ taˬ-euˬ aˇ caˆ deuˆ tsehˆ-awˇ , bi bu byoˆ g'eh-euˬ meh .
44027033	Uˬ bya bya taw taw laˇ ngeh , aˬ yaw˰ ma˰ dawˬ tawˆ lu˰ tiˬ jeˬ paˬ dzaˬ-eu g'aˇ duˬ Pawˇluˆ g'aˬ bi˰-euˬ meh . Aˬ yaw˰ ehˇ-eu , " Naw ma˰ tiˬ jeˬ-iˬ maˬ dzaˬ ni heu lo˰-ehˇ dzahˬ lu˰-eu tseˇ oeˬ nah byah laˇ-euˬ meh .
44027034	K'oeˇ miˇ neh , tiˬ jeˬ paˬ dzaˬ-awˬ lehˇ , naw ma˰-ahˇ ngaˇ shaˇ-eu ma . Naw ma˰ maˬ ya shiˇ-eu g'aˇ duˬ dzaˬ-eu loˬ meh . Naw ma˰-euˬ uˬ duˬ tsehˇ kahˇ tiˬ kahˇ teh˰-ehˇ k'aw˰ maˬ byoˆ maˬ laˆ-iˇ-aˇ . "
44027035	K'oeˇ lo˰-ehˇ ehˇ g'aˬ naˇ , Pawˇluˆ kaˬ muˇ yuˇ-awˇ , aˬ yaw˰ ma˰ dawˬ tawˆ lu˰-euˬ mehˬ shi Miˬyehˇ guiˬ lahˬ-ahˇ ja ceuˬ-awˇ , ngawˬ pyehˬ-awˇ dzaˬ-euˬ meh .
44027036	Aˬ yaw˰ ma˰ k'aw˰ , nui ma g'aˬ ahˇ laˇ-awˇ , yawˬ g'aˬ na lu˰ tiˬ jeˬ paˬ dzaˬ-euˬ meh .
44027037	Nga ma˰ saˇ baoˬ dziˬ lu˰-eu tsawˇ haˬ dawˬ tawˆ lu˰ , nyiˬ yaˇ shi˰ tseˇ ko˰ g'aˬ byah-eu ma .
44027038	Yawˬ g'aˬ na lu˰ dzaˬ g'aˬ ngeh , saˇ baoˬ yaw pyaˇ bi pyaˇ laˇ-eu g'aˇ duˬ , k'aˇ tawˬ lu˰-eu cehˇ dawˬ tawˆ lu˰ iˬ ma laˆ shaˆ-ahˇ shehˆ pu˰ jiˇ-euˬ meh .
44027039	Uˬ bya bya laˇ-euˬ k'aw˰ , saˇ baoˬ la˰ k'oeˇ gaˇ mˇ-eu tsawˇ haˬ deuˬ iˬ ma laˆ shaˆ lawˇ deh-ahˇ yaw muiˬ paˬ-ehˇ maˬ mawˇ duˬ nya-a . Ehˇ k'aw˰ , iˬ ma laˆ shaˆ lawˇ g'o˰ lawˇ deh tiˬ tsahˇ haw mawˇ-awˇ , g'eh nya naˇ , saˇ baoˬ-ahˇ k'oeˇ gaˇ bi coeˬ daˆ g'eh ma lehˇ aˬ yaw˰ ma˰ noeˬ tsehˆ-euˬ meh .
44027040	K'oeˇ naˇ , saˇ baoˬ-ahˇ g'eu naˬ taˬ-euˬ shmˇ kuˆ seuˬ deuˬ-euˬ aˇ caˆ deuˆ tsehˆ jiˇ-awˇ , iˬ ma laˆ shaˆ-ahˇ bi ga pu˰ ya˰-euˬ meh . Saˇ baoˬ-ahˇ yeu˰ pyawˇ-eu daˇ laˆ deuˬ-ahˇ pa˰ taw˰ taˬ-euˬ aˇ caˆ deuˬ k'aw˰ puiˇ dzeh jiˇ-euˬ meh . K'oeˇnaˇ , saˇ baoˬ-ahˇ jaˬ lehˇ neh mehˬ hu paw bi baw g'eh-eu g'aˇ duˬ , saˇ baoˬ uˬ duˬ paw-euˬ lehˇ baw saˬ paˇ taw-awˇ , laˆ shaˆ lawˇ deh paw nga ma˰ iˇ-euˬ ma .
44027041	Ehˇ k'aw˰ , saˇ baoˬ k'oeˇ laˇ k'aˇ shui˰-ahˇ coeˬ tahˬ k'aˆ le˰-awˇ naˬ leˇ-euˬ meh . Saˇ baoˬ-euˬ uˬ duˬ paw pyawˬ k'oeˇ gaˇ coeˬ tsmˬ-awˇ , maˬ luˆ nya-a . Dawˬ dahˬ paw pyawˬ-aˬ , iˇ k'awˇ neh tahˬ pyaˆ tahˬ shaˆ jiˇ-euˬ meh .
44027042	Yehˇ deuˬ-aˬ , aˬ yaw˰ ma˰ neh sheuˬ la˰-euˬ tawˬ-ahˇ uˇ-eu tsawˇ haˬ deuˬ iˇ cu˰ iˇ diˬ diˬ doˆ-awˇ maˬ bi cehˆ dzeuˇ ni seh˰ jiˇ-eu lehˇ g'eh-eu meh .
44027043	Ehˇ k'aw˰ , yehˇ deuˬ k'oeˇ taˆ aˬ yui˰ geu˰-eu g'aˬ Pawˇluˆ-ahˇ bi dzeuˇ-iˇ maw˰-eu miˇ neh , k'oeˇ lo˰-ehˇ maˬ bi jahˇ ni laˆ tsoeˬ-euˬ meh . Iˇ diˬ diˬ nya-eu tsawˇ haˬ deuˬ jeˬ huˬ tsawˬ ka-awˇ , iˇ diˬ diˬ doˆ g'eh-eu g'aˇ duˬ aˬ yawˬ dawˬ bi˰-euˬ meh .
44027044	Dzeˇ-eu deuˬ-aˬ , teˇ bya˰ doe ni , saˇ baoˬ pyaˆ-iˇ-awˇ k'eh˰-iˇ k'oeˆ-iˇ-euˬ daˇ kawˬ hawˇ-eu mˇ myawˬ doe ni daw˰ teh˰-awˇ , lawˇ deh-ahˇ teuˆ doˆ g'eh-eu g'aˇ duˬ aˬ yaw˰ dawˬ bi˰-euˬ meh . K'oeˇ lo˰-ehˇ jahˇ-awˇ , nga ma˰ tiˬ g'aˬ-iˬ maˬ ca laˇ ni lawˇ dzeˇ tsehˆ doˆ jiˇ-euˬ ma .
44028001	Nga ma˰ buˬ-iˇ law-iˇ-awˇ dahˇ taˆ le doˆ g'aˬ ngeh , iˇ jaw lahˇ k'oeˇ lahˇ Meˬleˬdeˬ lehˇ kuˇ-eu gaˇ kawˆ ya siˬ-euˬ ma .
44028002	Iˇ jaw lahˇ k'oeˇ lahˇ-ahˇ jawˇ-eu tsawˇ haˬ deuˬ nga ma˰-ahˇ g'awˬ shaˬ gaˬ dui dui-eu meh . Uˬ yehˇ ga doˆ le-awˇ , yaw tseh˰ tseh˰-eu miˇ neh , aˬ yaw˰ ma˰ miˬ dzaˬ baw do˰-awˇ nga ma˰-ahˇ ha nehˬ la˰-euˬ meh .
44028003	Pawˇluˆ g'eh , miˬ dzaˬ kawˬ pyaˇ ya uiˬ-awˇ , miˬ dzaˬ jehˆ bymˇ k'oeˇ taˆ ba˰ do˰-euˬ meh . Miˬ dzaˬ yaw lahˇ lahˇ-eu miˇ neh , do˰ k'aˆ dui dui-eu aˇ lawˇ tiˬ mawˇ doˆ laˇ-awˇ , Pawˇluˆ-euˬ aˬ la˰-ahˇ kaw˰ tsoˆ taˬ-euˬ meh .
44028004	Iˇ jaw lahˇ k'oeˇ lahˇ-ahˇ jawˇ-eu tsawˇ haˬ k'oeˇ deuˬ Pawˇluˆ-euˬ aˬ la˰-ahˇ aˇ lawˇ k'oeˇ mawˇ ga g'eu gaˇ mawˇ ngeh , tiˬ g'aˬ tiˇ g'aˬ ehˇ-eu , " Tsawˇ haˬ teu g'aˬ aˬ cawˬ-ahˇ seh˰-euˬ tsawˇ haˬ ngaˇ . Iˬ ma laˆ shaˆ la˰ k'oeˇ maˬ shiˇ ni ya dzeuˇ-iˇ-euˬ k'aw˰ , yaw tsaˬ yaw dawˇ jeˬ aˬ yaw˰-ahˇ maˬ paˇ bi deh˰-eu yaw duˬ baw ngaˇ ehˇ lawˬ . "
44028005	Ehˇ k'aw˰ , Pawˇluˆ tiˬ jeˬ-iˬ maˬ g'eh ni , aˇ lawˇ k'oeˇ mawˇ-ahˇ miˬ dzaˬ-ahˇ jui˰ ahˇ-euˬ meh .
44028006	Pawˇluˆ-euˬ g'awˇ mawˇ puˬ laˇ-euˬ loˇ , maˬ ngeuˇ naˇ ja pyuˬ ni coˬ lah-awˇ shiˇ-eu loˇ lehˇ pyeu˰ laˇ gaˇ aˬ yaw˰ ma˰ haw tsoˆ taˬ-euˬ meh . Ehˇ k'aw˰ , aˬ yaw˰ ma˰ g'awˬ myahˇ ni lo˰ keuˆ la˰ k'aw˰ tiˬ jeˬ-iˬ maˬ g'eh gaˇ ya mawˇ ngeh , aˬ yaw˰ ma˰ yawˬ jeˬ yawˬ-ehˇ noeˬ laˇ-awˇ , " Tsawˇ haˬ teu g'aˬ miˬ yehˇ ngaˇ " lehˇ ehˇ-eu meh .
44028007	K'oeˇ gaˇ neh g'awˬ mahˇ ni maˬ kaˬ-ehˇ , iˇ jaw lahˇ k'oeˇ lahˇ-ahˇ aˬ yui˰ geu˰ lu˰-eu Buˬbaˬliˇ lehˇ myahˇ-euˬ g'aˬ-euˬ deh yaˇ miˇ tsaˬ g'awˬ loe ni jaˆ-eu meh . Aˬ yaw˰ nga ma˰-ahˇ yaw muiˬ paˬ-ehˇ ha le-awˇ , smˬ nah keuˆ ni aˬ yaw˰-euˬ nymˇ-ahˇ daˬ yah geu˰-euˬ ma .
44028008	Buˬbaˬliˇ-euˬ aˬ da-aˬ , pyaˬ-awˇ uˬ maˆ uˬ neˇ iˇ iˇ-ehˇ yu˰ zaˇ k'oeˇ taˆ ga-eu meh . Pawˇluˆ-aˬ , aˬ yaw˰ yu˰-eu kuˆ lawˆ-ahˇ uˇ leˇ-awˇ , guiˬ lahˬ shaˇ nehˬ-eu la˰ k'oeˇ , aˬ yaw˰-euˬ k'oeˇ taˆ aˬ la˰ ba˰ daˆ-awˇ naˇ gawˇ laˆ taˬ nehˬ-euˬ meh .
44028009	K'oeˇ lo˰-ehˇ pyeu˰ laˇ-euˬ gaˇ ya mawˇ ngeh , iˇ jaw lahˇ k'oeˇ lahˇ la˰ k'oeˇ k'aˇ jawˇ-eu naˇ-eu tsawˇ haˬ dawˬ tawˆ lu˰ oe-awˇ , naˇ gawˇ bi laˆ taˬ jiˇ-euˬ meh .
44028010	K'oeˇ ngeh , aˬ yaw˰ ma˰ nga ma˰-ahˇ la˰ sawˬ g'awˬ mya ni bi˰ laˬ-euˬ meh . Nga ma˰ saˇ baoˬ dziˬ-awˇ paˇ doˆ-iˇ ngeh k'aw˰ , gaˇ pehˇ-ahˇ k'aˇ loˬ-eu yawˬ jeˬ na lu˰ shaˇ dawˆ nehˬ la˰-euˬ meh .
44028011	Ba la smˇ siˬ byah laˇ ngeh , " miˬ yehˇ nyiˬ g'aˬ " lehˇ myahˇ-euˬ saˇ baoˬ dziˬ-awˇ doˆ-iˇ-euˬ ma . Saˇ baoˬ k'oeˇ laˇ-aˬ , Aˬleˬsaˬduˇ meuˬ-ahˇ-euˬ saˇ baoˬ pyeu˰-awˇ , tsahˬ gaˆ yamˬ-ahˇ iˇ jaw lahˇ k'oeˇ lahˇ-ahˇ naˬ lu˰-eu meh .
44028012	Suˇlaˬguˇ meuˬ-ahˇ nga ma˰ iˇ keuˆ ngeh , smˬ nah naˬ-euˬ ma .
44028013	K'oeˇ gaˇ neh paˇ doˆ-iˇ-awˇ , Leˬjiˬoˬ meuˬ-ahˇ iˇ keuˆ-euˬ ma . Yawˬ nah yawˬ , la˰ oˆ paw pyawˬ-ahˇ-euˬ jaˬ lehˇ baw daˆ la˰-eu miˇ neh , nyiˬ nah la˰ k'oeˇ Bawˇdaˬyawˇliˇ meuˬ-ahˇ nga ma˰ iˇ keuˆ-euˬ ma .
44028014	Meuˬ k'oeˇ meuˬ la˰ k'oeˇ , jah-eu tsawˇ haˬ ti deuˬ-ahˇ nga ma˰ mawˇ-awˇ , aˬ yaw˰ ma˰ nehˬ-ehˇ jawˇ nah tiˬ jaw jawˇ nehˬ la˰ lehˇ nga ma˰-ahˇ shaˇ-eu meh . K'oeˇ naˇ , Loˇmaˆ meuˬ-ahˇ nga ma˰ le keuˆ-euˬ ma .
44028015	Loˇmaˆ meuˬ-ahˇ jawˇ-eu jah-eu tsawˇ haˬ deuˬ nga ma˰ gaˇ kawˆ ya gaˬ-awˇ , Aˬbiˇ-euˬ Lehˆ lehˇ kuˇ-eu meuˬ hawˇ-eu Saˆlaˬ Smˇlaˬ lehˇ kuˇ-eu meuˬ-ahˇ keuˆ ni oe-awˇ , nga ma˰-ahˇ tahˬ puˬ le-euˬ meh . Aˬ yaw˰ ma˰-ahˇ Pawˇluˆ ya mawˇ ngeh , nui ma g'aˬ tiˬ tiˆ paˇ ahˇ laˇ-awˇ , Miˬyehˇ-euˬ guiˬ lahˬ-ahˇ ja ceuˬ-euˬ meh .
44028016	Loˇmaˆ meuˬ-ahˇ le keuˆ ngeh , Pawˇluˆ-ahˇ yehˇ tiˬ g'aˬ teh˰-ehˇ bi lo˰-awˇ , aˬ yawˇ yaw˰ jawˇ-eu aˬ kawˬ-aˬ bi˰ nehˬ-euˬ meh .
44028017	Smˬ nah byah laˇ ngeh , k'oeˇ gaˇ jawˇ-eu Yuˇdaˆ tsawˇ haˬ aˬ yui˰ aˬ tsu deuˬ-ahˇ Pawˇluˆ kuˇ uiˬ-euˬ meh . Aˬ yaw˰ ma˰ uiˬ laˇ ngeh , Pawˇluˆ heu lo˰-ehˇ ehˇ nehˬ-euˬ meh . " Aˬ yui˰ aˬ nyiˇ Iˇsaˬleˬlaˆ tsawˇ haˬ deuˬ-oˇ , aˬ duiˬ-euˬ tsawˇ jeuˬ-ahˇ maˬ ehˇ , aˬ dui-euˬ aˬ poeˬ aˬ bawˇ ziˇ neh tawˬ ka le˰-euˬ zahˇ sahˇ k'o˰ deuˬ-ahˇ maˬ ehˇ , ngaˬ neh mˇ bahˬ-euˬ tiˬ jeˬ-iˬ maˬ jaˆ gaˇ , Yeˬluˇsaˬlehˬ meuˬ-ahˇ ngaˬ-ahˇ pa˰-awˇ , Loˇmaˆ tsawˇ haˬ deuˬ-euˬ aˬ la˰ la˰ k'oeˇ a ahˇ nehˬ la˰-euˬ meh .
44028018	Loˇmaˆ tsawˇ haˬ deuˬ teh˰ law nmˇ-aˬ , ngaˬ-ahˇ pyehˆ tseˇ-awˇ naˇ haˬ g'aˬ ngeh , ya shiˇ gaˇ keuˆ ni mˇ lehˬ taˬ-euˬ tiˬ jeˬ-iˬ maˬ jaˆ-eu miˇ neh , ngaˬ-ahˇ pyehˬ nehˬ maw˰-eu meh .
44028019	Ehˇ k'aw˰ , ngaˬ-ahˇ pyehˬ nehˬ-eu g'aˇ duˬ Yuˇdaˆ tsawˇ haˬ deuˬ nui ma maˬ tsaˬ-eu miˇ neh , ngaˬ-euˬ tsawˇ jeuˬ-ahˇ ngaˇ iˬ baˇ tiˬ jeˬ-iˬ taˬ k'aˇ maˬ za k'aw˰ , sahˬ paˬ Gehˇsaˬ neh ngaˬ-ahˇ yaˇ k'aˬ bi daˇ la˰ lehˇ maˬ shaˇ-ehˇ maˬ g'eh nya ni su˰ laˇ taˬ-euˬ meh .
44028020	K'oeˇ miˇ neh , naw ma˰-ahˇ ngaˇ tahˬ puˬ-awˇ ja cawˬ maw˰-eu ma . Dawˇ coe ni ya ehˇ naˇ , Iˇsaˬleˬlaˆ tsawˇ haˬ deuˬ noeˬ tmˬ lu˰-eu g'aˬ-euˬ g'aˇ duˬ ngaˇ heu lo˰-ehˇ shmˇ caˆ daˬ-awˇ jawˇ lu˰-eu ma . "
44028021	Aˬ yaw˰ ma˰ ehˇ-eu , " Nawˬ-euˬ gaˇ kawˆ-ahˇ ta˰ leˇ-awˇ Yuˇdaˆ miˇ k'ahˬ-ahˇ neh bo˰ la˰-euˬ sahˬ bo˰ tiˬ ta˰-iˬ nga ma˰ maˬ za-aˬ . K'oeˇ gaˇ neh laˇ-euˬ nga ma˰-euˬ tsawˇ haˬ deuˬ k'aw˰ , nawˬ-euˬ gaˇ kawˆ yaw doeˇ tiˬ g'aˬ-iˬ maˬ ja-a .
44028022	Ehˇ k'aw˰ , iˬ nah nawˇ uˇ lu˰-eu aˇ muˇ heu muˇ-ahˇ , yawˬ gaˇ na lu˰ aˬ cawˬ ja doeˇ-awˇ iˬ baˇ taˬ lu˰-eu nga ma˰ ya siˬ duˬ taˬ-euˬ ma . K'oeˇ miˇ neh , nawˬ neh noeˬ taˬ-euˬ gaˇ kawˆ ja gaˇ nga ma˰ naˇ haˬ maw˰ miˇ-a . "
44028023	K'oeˇ naˇ , aˬ yaw˰ ma˰ aˇ nah tiˬ nah laˆ duˬ-awˇ , aˇ nah k'oeˇ nah keuˆ laˇ ngeh , tsawˇ haˬ g'awˬ mya ni Pawˇluˆ jawˇ gaˇ uiˬ laˇ-euˬ meh . Uˬ shawˬ paw neh uˬ ci˰ paw keuˆ ni , Pawˇluˆ neh aˬ yaw˰ ma˰-ahˇ Miˬyehˇ Miˇk'ahˬ gaˇ kawˆ ja mehˬ-awˇ , Moˇseˬ-euˬ Zahˇ dawˬ k'o˰ dawˬ hawˇ-eu Miˬyehˇ g'aˇ duˬ ngehˬ dah-eu deuˬ neh bo˰ taˬ-euˬ gaˇ kawˆ-ahˇ g'oe g'oe-ehˇ , Yeˬsuˇ-euˬ gaˇ kawˆ-ahˇ jah laˇ ni leh jeh-awˇ mehˬ nehˬ-euˬ meh .
44028024	Tiˬ paˆ na deuˬ aˬ yaw˰ mehˬ gaˇ jah laˇ-euˬ meh . Ehˇ k'aw˰ , tiˬ paˆ na deuˬ maˬ jah-a .
44028025	Pawˇluˆ neh ngehˬ-euˬ dawˬ baˬ da neh , aˬ yaw˰ ma˰ tiˬ g'aˬ tiˇ g'aˬ maˬ tsaˬ leˇ ni g'o˰-iˇ-euˬ meh . Aˬ jeˬ miˇ neh ehˇ naˇ , aˬ yaw˰ ma˰-ahˇ Pawˇluˆ neh ehˇ nehˬ-euˬ k'oeˇ-aˬ , heu lo˰-ehˇ meh . " Miˬyehˇ g'aˇ duˬ ngehˬ dah-eu Iˇsaˬyaˇ-ahˇ g'oe-awˇ , naw ma˰-euˬ aˬ poeˬ aˬ bawˇ deuˬ-ahˇ Muiˬ-eu shawˇ-eu Yaw sahˇ Miˬyehˇ neh ehˇ nehˬ-euˬ dawˬ heu dawˬ aˇ naˆ ni tsaˬ-eu nga .
44028026	Aˬ yaw˰ ehˇ-eu , ' Tsawˇ haˬ heu deuˬ jawˇ gaˇ iˇ-awˇ , heu lo˰-ehˇ ehˇ nehˬ-awˬ . Gaˬ dehˆ-euˬ k'aw˰ maˬ g'oˆ shaw-ehˇ , haw dehˆ-euˬ k'aw˰ maˬ mawˇ leˇ-aˇ .
44028027	Aˬ jeˬ miˇ neh ehˇ naˇ , yaw˰ ma˰ nui ma g'ahˇ-awˇ , naˬ bawˇ pa˰ tsoeˬ tsoeˬ-awˇ , myaˆ nuiˆ miˆ tehˬ-euˬ meh . K'oeˇ lo˰-ehˇ maˬ g'eh law nmˇ-aˬ , myaˆ nuiˆ-ahˇ mawˇ leˇ-awˇ , naˬ bawˇ-ahˇ gaˬ leˇ-awˇ , nui ma-ahˇ noeˬ leˇ-awˇ , ngaˇ jawˇ gaˇ g'o˰ laˇ ngeh , naˇ gawˇ yaˇ taˬ nehˬ ma . " '
44028028	K'oeˇ naˇ , Pawˇluˆ aˇ saˬ saˬ-eu dawˬ ngehˬ-eu , " Naw ma˰ heu lo˰-ehˇ siˬ nya-awˬ . Miˬyehˇ-euˬ ka k'o˰-eu guiˬ lahˬ dawˬ heu-ahˇ , aˬ cawˬ tsawˇ jeuˬ deuˬ-ahˇ bi mehˬ-iˇ-euˬ meh . Aˬ yaw˰ ma˰ naˇ haˬ geu˰ teh˰-a lehˇ siˬ nya-awˬ . "
44028030	Pawˇluˆ-aˬ , aˬ yaw˰ neh ngaˬ taˬ-euˬ nymˇ-ahˇ nyiˬ k'o˰ byah ni jawˇ-awˇ , aˬ yaw˰ jawˇ gaˇ k'aˇ laˇ-eu tsawˇ haˬ deuˬ-ahˇ yaw muiˬ paˬ-ehˇ ha-euˬ meh .
44028031	Miˬyehˇ Miˇk'ahˬ gaˇ kawˆ dawˬ mehˬ mehˬ-awˇ , Sahˬpaˬ Yeˬsuˇ Ka li gaˇ kawˆ mehˬ nehˬ tsoˆ nehˬ-euˬ meh . Laˆ tsoeˬ-eu tiˬ jeˬ-iˬ maˬ jaˆ ni , k'aˬ duˬ ni k'oeˇ lo˰-ehˇ mˇ-euˬ meh .
45001001	Ngaˇ-aˬ , Yeˬsuˇ Ka liˬ-euˬ zaˬ k'aˆ Pawˇluˆ ma . Miˬyehˇ-euˬ Laˬ k'aˬ cehˇ-eu Guiˬ lahˬ dawˬ mehˬ-eu g'aˇ duˬ , Miˬyehˇ neh tseˇ doˆ-awˇ kuˇ-euˬ g'aˬ k'ehˇ tiˬ g'aˬ pyeu˰-eu ma .
45001002	Jaˇli˰ la˰ k'oeˇ bo˰ taˬ-euˬ lo˰-ehˇ , Miˬyehˇ aˬ yaw˰-euˬ g'aˇ duˬ ngehˬ dah-eu deuˬ-ahˇ g'oe-eu la˰ k'oeˇ , Laˬ k'aˬ cehˇ-eu Guiˬ lahˬ dawˬ bi keuˆ le ma lehˇ , aˇ hu ba neh saˇ jaˇ dzaˬ taˬ-euˬ jaˆ-eu meh .
45001003	K'oeˇ-aˬ , aˬ yaw˰-euˬ Zaˬmaˇ pyeu˰-eu aˬ dui-euˬ Sahˬpaˬ Yeˬsuˇ Ka li gaˇ kawˆ meh . Tsawˇ haˬ zaˬ-ahˇ ta˰-eu paw neh sawˇ le˰ naˇ , aˬ yaw˰-aˬ , Daˬbiˇ-euˬ zaˬ deuˬ uˆ deuˬ la˰ k'oeˇ deh˰ le-euˬ meh .
45001004	Miˬyehˇ-ahˇ ta˰-eu paw neh sawˇ le˰ naˇ , aˬ yaw˰-aˬ , Miˬyehˇ-euˬ Zaˬmaˇ pyeu˰-eu gaˇ kawˆ , huiˬ dui dui-eu baoˬ la˰ k'oeˇ aˬ dui-ahˇ bi mawˇ la˰-euˬ meh . Aˬ yaw˰ shiˇ g'aˬ-euˬ gaˇ Miˬyehˇ neh paˇ bi g'o˰ deh˰ laˇ-eu la˰ k'oeˇ bi mawˇ la˰-euˬ meh .
45001005	Tsawˇ jeuˬ dawˬ tawˆ lu˰ jah laˇ-awˇ naˇ haˬ geu˰ ni sheuˬ g'eh-eu g'aˇ duˬ , Ka li-euˬ g'aˬ k'ehˇ bi geu˰-eu lehˇ , Ka li-ahˇ g'oe-awˇ Miˬyehˇ ngaˬ-ahˇ aˬ kawˬ-aˬ bi˰ la˰-euˬ meh .
45001006	K'oeˇ-euˬ la˰ k'oeˇ , Yeˬsuˇ Ka li-ahˇ ta˰-eu tsawˇ haˬ bi pyeu˰ laˇ-eu lehˇ Miˬyehˇ neh kuˇ doˆ-euˬ naw ma˰ Loˇmaˆ meuˬ-ahˇ jawˇ-eu tsawˇ haˬ deuˬ k'aw˰ ahˇ-eu meh .
45001007	K'oeˇ miˇ neh , Miˬyehˇ-euˬ tsawˇ haˬ bi pyeu˰ laˇ-eu lehˇ kuˇ doˆ taˬ-euˬ , aˬ yaw˰ gaˬ-eu naw ma˰ Loˇmaˆ meuˬ-ahˇ k'aˇ jawˇ-eu tsawˇ haˬ deuˬ-ahˇ , ngaˇ sahˬ bo˰ bo˰ ahˇ la˰-euˬ ma . Aˬ dui-euˬ Aˬda Miˬyehˇ hawˇ-eu Sahˬpaˬ Yeˬsuˇ Ka liˬeuˬ guiˬ lahˬ yaw dzahˇ hawˇ-eu nui saˇ o˰-eu jeˬ , naw ma˰ k'oeˇ taˆ keuˆ le lu˰-uˇ .
45001008	Yeˬsuˇ Ka li-ahˇ g'oe-awˇ , naw ma˰-euˬ g'aˇ duˬ Miˬyehˇ-ahˇ guiˬ lahˬ huiˬ-eu dawˬ huˬ teˇ ngehˬ-eu ma . Aˬ jeˬ miˇ neh ehˇ naˇ , naw ma˰ jah-eu gaˇ kawˆ , miˇ k'ahˬ dawˬ tawˆ lu˰ gaˬ byah jiˇ-euˬ meh .
45001009	Ngaˇ ehˇ-eu dawˬ heu deuˬ tsaˬ-eu gaˇ kawˆ saˇ kiˇ-aˬ , Miˬyehˇ meh . Aˬ jeˬ miˇ neh ehˇ naˇ , ngaˇ nui ma keuˆ dui dui-awˇ aˬ yaw˰-euˬ Zaˬmaˇ gaˇ kawˆ Laˬ k'aˬ cehˇ-eu Guiˬ lahˬ dawˬ mehˬ-eu la˰ k'oeˇ aˬ yaw˰-euˬ gaˇ mˇ lu˰-eu ma . Ngaˇ naw ma˰-ahˇ noeˬ keuˆ lu˰ meh lehˇ Miˬyehˇ siˬ nya meh .
45001010	Ngaˇ guiˬ lahˬ k'aˇ shaˇ ngeh , naw ma˰ jawˇ gaˇ dawˬ deh g'a keuˆ laˇ nya ni g'awˬ shaˬ gaˬ-awˇ gaˇ ma bi dahˇ laˇ la˰ lehˇ , Miˬyehˇ-ahˇ shaˇ-eu ma .
45001011	Naw ma˰-ahˇ ngaˇ mawˇ maw˰ dui dui nya . Sa˰ laˇ paw-euˬ guiˬ lahˬ bi˰ ta˰ yuˇ ta˰-eu la˰ k'oeˇ , naw ma˰ g'aˬ ahˇ dzehˬ laˇ ni mˇ maw˰ dui dui nya .
45001012	Ngaˇ ehˇ maw˰-eu-aˬ , ngaˬ-euˬ jah-eu jeˬ baˬ da neh naw ma˰ g'aˬ ahˇ dzehˬ laˇ-eu uˬ ta˰ , naw ma˰-euˬ jah-eu jeˬ baˬ da neh ngaˇ g'aˬ ahˇ dzehˬ laˇ-awˇ , nyiˬ paw lu˰ guiˬ lahˬ baw-eu jeˬ-ahˇ ehˇ maw˰-eu ma .
45001013	Aˬ yui˰ aˬ nyiˇ Ka li zaˬ deuˬ-oˇ , naw ma˰ jawˇ gaˇ laˇ-eu g'aˇ duˬ ngaˇ g'awˬ mya poˆ lehˬ hmˬ-euˬ gaˇ naw ma˰ noeˬ mawˇ-eu tsaˬ meh . Ehˇ k'aw˰ , tiˬ poˆ tiˬ jeˬ g'eu tehˬ-eu jaˆ-eu miˇ neh , maˬ laˇ doˆ nya nya . Nui gaˇ jawˇ-eu aˬ cawˬ tsawˇ jeuˬ deuˬ-ahˇ ngaˬ neh mehˬ-awˇ , jah-eu tsawˇ haˬ bi pyeu˰ laˇ-euˬ lo˰-ehˇ , naw ma˰ jawˇ gaˇ k'aw˰ , jah-eu tsawˇ haˬ bi pyeu˰ laˇ ni ngaˇ mehˬ laˇ maw˰ miˇ-a .
45001014	Aˬ jeˬ miˇ neh ehˇ naˇ , meuˬ-ahˇ jawˇ-eu aˇ tiˆ goˇ-eu tsawˇ haˬ deuˬ-ahˇ maˬ ehˇ , pu-ahˇ jawˇ-eu teˬ dui dui-eu tsawˇ haˬ deuˬ-ahˇ maˬ ehˇ , zaˬ siˬ tsawˇ gahˇ maˬ ahˇ-eu tsawˇ haˬ deuˬ-ahˇ maˬ ehˇ , tsawˇ jeuˬ dawˬ tawˆ lu˰-ahˇ dawˬ mehˬ mehˬ-eu g'aˇ duˬ ngaˇ dziˇ dzoˆ na˰-eu ma .
45001015	K'oeˇ miˇ neh , naw ma˰ Loˇmaˆ meuˬ-ahˇ jawˇ-eu tsawˇ haˬ deuˬ-ahˇ k'aw˰ , ngaˇ dawˬ mehˬ mehˬ maw˰ dui dui-eu ma .
45001016	Laˬ k'aˬ cehˇ-eu Guiˬ lahˬ dawˬ-ahˇ ngaˇ nui ma huiˬ dui dui lu˰ ma . Laˬ k'aˬ cehˇ-eu Guiˬ lahˬ dawˬ-aˬ , jah-eu tsawˇ haˬ dawˬ tawˆ lu˰-ahˇ ka k'o˰ nehˬ-eu Miˬyehˇ-euˬ baoˬ pyeu˰-eu meh . Yuˇdaˆ tsawˇ haˬ-ahˇ neh dahˬ beh-awˇ , Yuˇdaˆ tsawˇ haˬ maˬ ngeuˇ-eu deuˬ-ahˇ keuˆ ni ka k'o˰-eu meh .
45001017	Tsawˇ haˬ zaˬ aˬ yaw˰-ahˇ tsaˬ laˇ tsahˇ laˇ ni Miˬyehˇ aˬ joˆ-ehˇ jahˇ-eu gaˇ kawˆ , La k'aˬ cehˇ-eu Guiˬ lahˬ dawˬ la˰ k'oeˇ pah mehˬ taˬ-euˬ meh . Miˬyehˇ neh k'aˇ mˇ-euˬ jeˬ dawˬ tawˆ lu˰ , tsawˇ haˬ zaˬ jah-eu baˬ da neh teh˰-ehˇ keuˆ le nya-eu meh . " Jah-eu miˇ neh Miˬyehˇ-ahˇ tsaˬ lehˇ tsahˇ leˇ-eu tsawˇ haˬ-aˬ , sa˰ laˇ deh˰-eu jeˬ za teh˰-a " lehˇ , Jaˇli˰ la˰ k'oeˇ ehˇ taˬ-euˬ meh .
45001018	Yaw tsaˬ yaw dawˇ jeˬ-ahˇ aˬ cawˬ maˬ mawˇ nya ni laˆ tsoeˬ-eu tsawˇ haˬ zaˬ-euˬ iˬ baˇ hawˇ-eu yaw haiˬ jeˬ mˇ gaˇ , Miˬyehˇ nui ma pehˇ-eu la˰ k'oeˇ tsawˇ haˬ zaˬ-ahˇ yaˇ k'aˬ daˇ-eu gaˇ kawˆ , mˬ-ahˇ neh pah mehˬ le˰-euˬ meh .
45001019	Miˬyehˇ-euˬ gaˇ kawˆ aˬ yaw˰ ma˰ bya cehˆ ni siˬ duˬ mawˇ duˬ nya paˬ-ehˇ Miˬyehˇ neh pah mehˬ taˬ-euˬ k'aw˰ , aˬ yaw˰ ma˰ k'oeˇ lo˰-ehˇ g'eh-eu miˇ neh , aˬ yaw˰ yaˇ k'aˬ daˇ-eu meh .
45001020	Miˬyehˇ mˬ beh miˇ beh ngeh tiˬ nah neh , maˬ haw mawˇ nya-eu jeˬ pyeu˰-eu aˬ yaw˰-euˬ la˰ k'oeˇ ahˇ-eu baoˬ hawˇ-eu , aˬ yaw˰ mˬ maˬ maˬ byaˆ zaˇ ziˇ Miˬyehˇ pyeu˰-eu gaˇ kawˆ , bya cehˆ ni siˬ duˬ mawˇ duˬ laˇ-euˬ meh . Aˬ yaw˰ neh mˇ taˬ-euˬ gaˇ-ahˇ haw-awˇ , k'oeˇ lo˰-ehˇ siˬ duˬ nya-eu meh . K'oeˇ miˇ neh , aˬ yaw˰ ma˰ maˬ pyehˇ dzeuˇ nya-a .
45001021	Aˬ yaw˰ ma˰ Miˬyehˇ-ahˇ siˬ nya-eu k'aw˰ , taˬ huiˬ taˬ mahˇ nehˬ geuˇ-eu lo˰-ehˇ maˬ taˬ huiˬ maˬ taˬ mahˇ-eu uˬ ta˰ , aˬ yaw˰-euˬ guiˬ lahˬ-ahˇ maˬ siˬ nya-a . Aˬ yaw˰ ma˰ tiˬ jeˬ-iˬ maˬ noeˬ doˆ nya-ehˇ , nui ma k'ehˬ bahˬ zahˇ tsui ni jaˆ-eu meh .
45001022	Yaw gahˇ ma lehˇ yawˬ haˇ yawˬ ha ehˇ k'aw˰ , aˬ dzawˬ aˇ gah-ahˇ duˇ-eu meh .
45001023	Shiˇ-eu maˬ baw-eu Miˬyehˇ-ahˇ uˬ duˬ maˬ tahˬ ni , shiˇ nya-eu jeˬ-ahˇ duˇ leˇ ni tehˆ taˬ-euˬ mawˇ kawˇ pyeu˰-eu , tsawˇ haˬ mawˇ kawˇ , aˇ jiˇ mawˇ kawˇ , oeˬ kuiˇ oeˬ la˰ tso˰-eu jeˬ zaˬ mawˇ kawˇ , miˇ tsa joe joe-ehˇ cah-eu jeˬ-euˬ mawˇ kawˇ , heu deuˬ-ahˇ uˬ duˬ tahˬ-eu meh .
45001024	K'oeˇ miˇ neh , Miˬyehˇ neh tsawˇ haˬ k'oeˇ deuˬ-ahˇ aˬ yaw˰ ma˰ nui k'ahˇ jaˆ-eu jaw˰ dui dui-eu jeˬ la˰ k'oeˇ a dzeh nehˬ-awˇ , aˬ yaw˰ ma˰ tiˬ g'aˬ tiˇ g'aˬ sha˰ dawˇ dui dui paˬ-ehˇ g'eh-eu jeˬ mˇ ta˰-eu meh .
45001025	Miˬyehˇ-euˬ gaˇ kawˆ tsaˬ-eu dawˇ-eu jeˬ yuˇ-awˇ , maˬ tsaˬ maˬ dawˇ-eu jaˬ myaw˰ myaw˰-eu jeˬ-ahˇ paˇ geu˰-euˬ meh . Beh-euˬ yaw sahˇ g'aˬ pyeu˰-eu Miˬyehˇ-ahˇ uˬ duˬ maˬ tahˬ ni , aˬ yaw˰ neh beh taˬ-euˬ jeˬ-ahˇ uˬ duˬ tahˬ-eu meh . Beh-euˬ yaw sahˇ g'aˬ-ahˇ mˬ maˬ maˬ byaˆ zaˇ ziˇ ja ceuˬ lu˰-uˇ . Aˬ miˬ .
45001026	Aˬ yaw˰ ma˰ k'oeˇ lo˰-ehˇ deh˰-eu baˬ da neh , sha˰ dawˇ dui dui paˬ-ehˇ g'eh-eu k'aˬ miˬ sheu-eu jeˬ la˰ k'oeˇ , Miˬyehˇ neh aˬ yaw˰ ma˰-ahˇ a dzeh nehˬ-euˬ meh . Zaˬ miˬ zaˬ deuˬ-ahˇ keuˆ ni , zaˬ miˬ zaˬ cawˬ cawˬ k'aˬ miˬ sheu ta˰ gaˇ deh˰ keuˆ-euˬ meh .
45001027	K'oeˇ lo˰-ehˇ duˇ ni , k'aˬ dzeˇ zaˬ deuˬ k'aw˰ , zaˬ miˬ zaˬ deuˬ-ahˇ nui k'ahˇ maˬ jaˆ-ehˇ , k'aˬ dzeˇ zaˬ cawˬ cawˬ k'aˬ miˬ sheu ta˰ maw˰-eu nui k'ahˇ-ahˇ maˬ g'aˬ leˇ ni pyeu˰ laˇ taˬ-euˬ meh . K'aˬ dzeˇ zaˬ cawˬ cawˬ sha˰ dawˇ dui dui paˬ-ehˇ g'eh-eu jeˬ jahˇ-eu la˰ k'oeˇ , aˬ yaw˰ ma˰ k'oeˇ taˆ o˰-eu geuˇ-eu k'ehˬ-eu k'aˆ-eu jeˬ keuˆ le ni yawˬ haˇ yawˬ ha mˇ-euˬ meh .
45001028	Miˬyehˇ gaˇ kawˆ dawˇ coe ni siˬ nya taˬ paˬ-ehˇ g'eh-eu jeˬ-ahˇ aˬ yaw˰ ma˰ maˬ shaˇ noeˬ-eu baˬ da neh , aˬ yaw˰ ma˰ maˬ mˇ k'mˬ-eu jeˬ mˇ ni , bahˬ dui jaw˰ dui dui-eu jeˬ mˇ-eu nui ma jaˆ gaˇ , Miˬyehˇ neh aˬ yaw˰ ma˰-ahˇ a dzeh nehˬ-euˬ meh .
45001029	Aˬ yaw˰ ma˰ la˰ k'oeˇ maˬ muiˬ maˬ jaˬ-eu jeˬ , yaw haiˬ jeˬ , mehˇ juiˇ juiˇ-eu jeˬ , yaw doeˇ jahˇ-eu jeˬ , heu deuˬ tiˬ byah ni ahˇ-eu meh . Aˬ yaw˰ ma˰ la˰ k'oeˇ , myaˆ naˆ-eu , seh˰ maw˰-eu , diˬ maw˰ ceh maw˰-eu , mehˇ shuiˇ shuiˇ-eu , aˬ cawˬ-ahˇ noeˬ doeˇ-eu , heu deuˬ tiˬ byah ni ahˇ-eu meh . Aˬ cawˬ gaˇ kawˆ maˬ ngeuˇ-eu jeˬ ja k'oeˬ-eu meh .
45001030	Tiˬ g'aˬ tiˇ g'aˬ ja bu ja doeˇ-eu , Miˬyehˇ-ahˇ muiˇ-eu , aˬ cawˬ-ahˇ ngehˬ coeˬ ehˇ coeˬ-eu , yawˬ haˇ yawˬ ha taˬ huiˬ-eu , k'ahˬ sehˇ jehˆ-eu , yaw haiˬ jeˬ mˇ-eu g'aˇ duˬ k'aˆ k'aˆ ni shaˇ noeˬ-eu , aˬ da aˬ ma ehˇ dawˬ maˬ naˇ haˬ-eu , heu deuˬ k'aw˰ ahˇ-eu meh .
45001031	Noeˬ siˬ nya-eu nui ma maˬ ahˇ-a . Saˇ jaˇ maˬ zi˰-a . K'oeˇ uˬ ta˰ , aˬ cawˬ-ahˇ g'awˬ shaˬ gaˬ-eu maˬ siˬ nya-a .
45001032	K'oeˇ lo˰-ehˇ deh˰-eu tsawˇ haˬ deuˬ shiˇ-eu geuˇ meh lehˇ , Miˬyehˇ-euˬ zahˇ dawˬ k'o˰ dawˬ la˰ k'oeˇ ehˇ tsehˆ taˬ-euˬ aˬ yaw˰ ma˰ siˬ nya meh . Ehˇ k'aw˰ , aˬ yaw˰ ma˰ k'oeˇ lo˰-ehˇ mˇ-eu maˬ byehˇ-eu uˬ ta˰ , k'oeˇ lo˰-ehˇ mˇ caw-eu tsawˇ haˬ deuˬ-ahˇ nui ma tsaˬ-eu meh .
45002001	Cawˬ deuˬ-oˇ , naw ma˰ aˬ cawˬ-ahˇ yaw lehˬ poˆ te loˇ . Nawˇ aˬ joˆ-ehˇ g'eh-eu tsawˇ haˬ ma lehˇ yawˬ haˇ yawˬ ha noeˬ k'aw˰ , yaw lehˬ maˬ ahˇ-eu tsawˇ haˬ maˬ ngeuˇ-a . Yawˬ ha aˬ cawˬ k'aˇ deh˰-eu lo˰-ehˇ deh˰-awˇ , aˬ cawˬ-ahˇ yaw lehˬ poˆ te lehˇ ngeuˇ naˇ , yawˬ haˇ yawˬ ha yaw lehˬ poˆ gaˇ duˇ-eu teh˰ meh .
45002002	K'oeˇ lo˰-ehˇ deh˰-eu tsawˇ haˬ deuˬ-ahˇ Miˬyehˇ yaˇ k'aˬ daˇ nehˬ-eu-aˬ , tsaˬ-eu meh lehˇ aˬ dui siˬ nya ma .
45002003	Ehˇ k'aw˰ , aˬ cawˬ mˇ-euˬ yaw lehˬ nga lehˇ nawˇ noeˬ-eu jeˬ-ahˇ yawˬ ha paˇ mˇ lu˰-eu meh . Miˬyehˇ yaˇ k'aˬ daˇ-eu jeˬ-ahˇ buˬ-iˇ nya ma lehˇ duˇ te loˇ .
45002004	Maˬ ngeuˇ naˇ , aˬ yaw˰-euˬ huiˬ dui dui-eu g'awˬ shaˬ gaˬ-eu jeˬ , oˇ coeˇ-eu jeˬ , nui ma mahˇ-eu jeˬ , heu deuˬ-ahˇ nawˇ yehˬ bawˬ sehˇ lu-ehˇ g'eh te loˇ . Miˬyehˇ g'awˬ shaˬ gaˬ-eu jeˬ ahˇ meh lehˇ nawˇ siˬ duˬ meh . Aˬ jeˬ miˇ neh ehˇ naˇ , nawˇ iˬ baˇ noeˬ poˆ laˇ ni aˬ yaw˰ leh jeh lu˰-eu meh .
45002005	Ehˇ k'aw˰ , nawˇ nui ma g'ahˇ dui dui-awˇ , naˬ bawˇ tuˇ-eu miˇ neh , Miˬyehˇ nui ma pehˇ-eu jeˬ hawˇ-eu dawˇ coe ni yaˇ k'aˬ daˇ-eu jeˬ pah mehˬ le ngeh Nah , k'oeˇ naˆ maˬ tseˇ g'eh-eu k'ehˬ-eu k'aˆ-eu jeˬ nawˬ-euˬ k'oeˇ taˆ keuˆ le ni yawˬ haˇ yawˬ ha mˇ lu˰ gaˇ duˇ-eu meh .
45002006	Aˬ jeˬ miˇ neh ehˇ naˇ , Miˬyehˇ-aˬ , tsawˇ haˬ yawˬ g'aˬ na lu˰-ahˇ yawˬ ha neh k'aˇ mˇ taˬ-euˬ lo˰-ehˇ geuˇ ni daˇ teh˰-a .
45002007	Tsawˇ haˬ tiˬ paˆ na deuˬ-aˬ , yaw muiˬ jeˬ-ahˇ maˬ tsehˆ leˇ ni mˇ-eu la˰ k'oeˇ , yaw sheh˰ k'ahˬ sehˇ hawˇ-eu taˬ huiˬ taˬ mahˇ nehˬ-eu jeˬ-ahˇ maˬ ehˇ , mˬ maˬ maˬ byaˆ zaˇ ziˇ maˬ shiˇ ni ya deh˰-eu jeˬ-ahˇ maˬ ehˇ , poˆ lu˰-eu meh . K'oeˇ lo˰-ehˇ g'eh-eu tsawˇ haˬ deuˬ-ahˇ mˬ maˬ maˬ byaˆ zaˇ ziˇ deh˰-eu jeˬ Miˬyehˇ bi˰ nehˬ teh˰-a .
45002008	Tsawˇ haˬ tiˬ paˆ na deuˬ-aˬ , smˇ k'aˆ k'aˆ-awˇ , yaw tsaˬ yaw dawˇ jeˬ-ahˇ maˬ geu˰-ehˇ , maˬ tsaˬ maˬ dawˇ-eu jeˬ-euˬ mehˬ nah iˇ-eu meh . K'oeˇ lo˰-ehˇ g'eh-eu tsawˇ haˬ deuˬ k'oeˇ taˆ Miˬyehˇ nui ma pehˇ-eu jeˬ tahˬ daˆ nehˬ teh˰-a .
45002009	Yuˇdaˆ tsawˇ haˬ deuˬ-ahˇ neh aˇ dahˬ beh-awˇ , Yuˇdaˆ tsawˇ haˬ maˬ ngeuˇ-eu deuˬ-ahˇ keuˆ ni , maˬ muiˬ-eu jeˬ k'aˇ mˇ-eu tsawˇ haˬ dawˬ tawˆ lu˰ , k'ehˬ-eu k'aˆ-eu jeˬ hawˇ-eu shaˬ zahˬ na˰ dui dui-eu jeˬ-ahˇ ya daˬ teh˰-a .
45002010	Ehˇ k'aw˰ , Yuˇdaˆ tsawˇ haˬ deuˬ-ahˇ neh aˇ dahˬ beh-awˇ , Yuˇdaˆ tsawˇ haˬ maˬ ngeuˇ-eu deuˬ-ahˇ keuˆ ni , yaw muiˬ jeˬ k'aˇ mˇ-eu tsawˇ haˬ dawˬ tawˆ lu˰-ahˇ , yaw sheh˰ k'ahˬ sehˇ hawˇ-eu taˬ huiˬ taˬ mahˇ nehˬ-eu jeˬ maˬ ehˇ , nui saˇ o˰-eu jeˬ maˬ ehˇ , Miˬyehˇ bi˰ nehˬ teh˰-a .
45002011	Aˬ jeˬ miˇ neh ehˇ naˇ , Miˬyehˇ-aˬ , tsawˇ haˬ yawˬ g'aˬ na lu˰-ahˇ myaˆ pyawˬ huiˬ nyiˇ maˬ tseˇ ni yaˇ k'aˬ daˇ teh˰-a .
45002012	Yuˇdaˆ tsawˇ haˬ maˬ ngeuˇ-eu deuˬ-aˬ , Moˇseˬ neh bi˰-euˬ Zahˇ dawˬ k'o˰ dawˬ maˬ jaˆ-a . Aˬ yaw˰ ma˰ Zahˇ dawˬ k'o˰ dawˬ-ahˇ maˬ ta˰-ehˇ iˬ baˇ mˇ naˇ , Zahˇ dawˬ k'o˰ dawˬ-ahˇ maˬ ta˰-ehˇ ya luˬ ya seˇ-iˇ teh˰-a . Yuˇdaˆ tsawˇ haˬ deuˬ-aˬ , Zahˇ dawˬ k'o˰ dawˬ jaˆ-eu miˇ neh , iˬ baˇ mˇ naˇ , Zahˇ dawˬ k'o˰ dawˬ la˰ k'oeˇ k'aˇ ehˇ taˬ-euˬ lo˰-ehˇ yaˇ k'aˬ daˇ nehˬ gaˇ ya daˬ teh˰-a .
45002013	Aˬ jeˬ miˇ neh ehˇ naˇ , tsawˇ haˬ zaˬ-aˬ , Zahˇ dawˬ k'o˰ dawˬ-ahˇ ya gaˬ-euˬ baˬ da neh teh˰-ehˇ Miˬyehˇ-ahˇ tsaˬ leˇ tsahˇ leˇ-eu maˬ ngeuˇ-a . Zahˇ dawˬ k'o˰ dawˬ la˰ k'oeˇ ehˇ taˬ-euˬ lo˰-ehˇ mˇ-awˇ neh teh˰-ehˇ Miˬyehˇ-ahˇ tsaˬ leˇ tsahˇ leˇ nya-eu meh .
45002014	Yuˇdaˆ tsawˇ haˬ maˬ ngeuˇ-eu deuˬ-aˬ , Moˇseˬ neh bi˰-euˬ Zahˇ dawˬ k'o˰ dawˬ maˬ jaˆ-a . Ehˇ k'aw˰ , aˬ yaw˰ ma˰ noeˬ siˬ nya-awˇ Zahˇ dawˬ k'o˰ dawˬ la˰ k'oeˇ ehˇ taˬ-euˬ lo˰-ehˇ deh˰ tsaˬ nya naˇ , aˬ yaw˰ ma˰-euˬ noeˬ siˬ nya-eu nui ma-aˬ , aˬ yaw˰ ma˰-euˬ zahˇ dawˬ k'o˰ dawˬ pyeu˰-eu meh .
45002015	Aˬ yaw˰ ma˰ deh˰-euˬ jawˇ-euˬ k'oeˇ-aˬ , aˬ yaw˰ ma˰-euˬ nui ma la˰ k'oeˇ Zahˇ dawˬ k'o˰ dawˬ bo˰ ahˇ taˬ-euˬ gaˇ duˇ-eu gaˇ kawˆ saˇ kiˇ kamˬ lu˰-eu meh . Aˬ yaw˰ ma˰-euˬ nui ma la˰ k'oeˇ Zahˇ dawˬ k'o dawˬ bo˰ ahˇ taˬ-euˬ gaˇ duˇ-eu gaˇ kawˆ , aˬ yaw˰ ma˰-euˬ noeˬ siˬ nya-eu nui ma k'oeˇ siˬ k'aw˰ , saˇ kiˇ kamˬ lu˰-eu meh . Aˬ jeˬ miˇ neh ehˇ naˇ , tiˬ poˆ na aˬ yaw˰ ma˰ neh mˇ-euˬ tsaˬ meh lehˇ aˬ yaw˰ ma˰-euˬ nui noeˬ k'oeˇ aˬ yaw˰ ma˰-ahˇ ehˇ nehˬ-awˇ , tiˬ poˆ na maˬ tsaˬ-a lehˇ aˬ yaw˰ ma˰-ahˇ pyehˇ lu˰ meh .
45002016	K'oeˇ miˇ neh , ngaˇ mehˬ lu˰-eu Laˬ k'aˬ cehˇ-eu Guiˬ lahˬ dawˬ heu ehˇ maw˰-eu-aˬ , tsawˇ haˬ zaˬ-euˬ nui ma la˰ k'oeˇ za˰ taˬ-euˬ nui noeˬ k'oeˇ-ahˇ , Yeˬsuˇ Ka li-ahˇ g'oe-awˇ Miˬyehˇ yaˇ k'aˬ daˇ ngeh Nah , k'oeˇ lo˰-ehˇ daˇ teh˰-a .
45002017	Nawˬ-euˬ gaˇ kawˆ aˬ joˆ-ehˇ ehˇ paˬ nga . Nawˇ Yuˇdaˆ tsawˇ haˬ ma lehˇ nawˇ yawˬ haˇ yawˬ ha ehˇ-eu meh . Zahˇ dawˬ k'o˰ dawˬ-ahˇ g'oe lu˰-awˇ , Miˬyehˇ-euˬ tsawˇ haˬ ma lehˇ k'ahˬ sehˇ jehˆ-eu meh .
45002018	Miˬyehˇ bi mˇ maw˰-eu jeˬ-ahˇ nawˇ siˬ nya-awˇ , yaw muiˬ jeˬ-ahˇ aˬ joˆ-ehˇ ya tseˇ geu˰-eu gaˇ kawˆ Zahˇ dawˬ k'o˰ dawˬ la˰ k'oeˇ mehˬ taˬ-euˬ nawˇ siˬ nya meh .
45002019	Nawˇ-aˬ , myaˆ beh˰-ahˇ gaˇ ma sheuˬ mehˬ-eu tsawˇ haˬ pyeu˰-awˇ , yaw zahˇ la˰ k'oeˇ jawˇ-eu tsawˇ haˬ deuˬ g'aˇ duˬ yaw sheh˰ pyeu˰-eu ma lehˇ , yawˬ haˇ yawˬ ha sawˇ taˬ-euˬ meh .
45002020	Aˬ dzawˬ aˇ gah deuˬ-ahˇ mehˬ paˇ tsoˆ paˇ-eu tsawˇ haˬ pyeu˰-awˇ , maˬ siˬ maˬ nya-eu tsawˇ haˬ deuˬ-ahˇ mehˬ nehˬ tsoˆ nehˬ-eu tsawˇ haˬ ma lehˇ nawˇ sawˇ taˬ-euˬ meh . Zaˬ siˬ tsawˇ gahˇ hawˇ-eu yaw tsaˬ yaw dawˇ dawˬ tawˆ lu˰ Zahˇ dawˬ k'o˰ dawˬ la˰ k'oeˇ ahˇ jiˇ ma lehˇ nawˇ jah duˬ taˬ-euˬ meh .
45002021	Nawˇ aˬ cawˬ-ahˇ mehˬ-eu tsoˆ-eu jeˬ maˇ-iˬ , aˬ jeˬ miˇ neh yawˬ haˇ yawˬ ha maˬ mehˬ maˬ tsoˆ te . Smˇ k'oeˬ taˬ k'oeˬ lehˇ aˬ cawˬ-ahˇ dawˬ mehˬ mehˬ-awˇ , yawˬ ha g'aˬ smˇ k'oeˬ k'oeˬ lu˰ te loˇ .
45002022	Aˬ cawˬ-euˬ miˬ zaˬ yo zaˬ-ahˇ taˬ bahˬ taˬ muˆ lehˇ nawˇ ehˇ-awˇ , yawˬ ha g'aˬ bahˬ lu˰ muˆ lu˰ te loˇ . Nawˇ tahˬ pahˬ aˬ ma mawˇ kawˇ-ahˇ nui daˆ daˆ k'aw˰ , tahˬ paˬ aˬ ma nymˇ la˰ k'oeˇ jaˆ-eu myawˬ gahˬ deuˬ k'oeˬ lu˰ te loˇ .
45002023	Nawˇ Miˬyehˇ-euˬ zahˇ dawˬ k'o˰ dawˬ jaˆ ma lehˇ k'ahˬ sehˇ jehˆ-eu k'aw˰ , zahˇ dawˬ k'o˰ dawˬ-ahˇ mˇ bahˬ mˇ bahˬ-ehˇ , Miˬyehˇ-euˬ myaˆ pyawˬ naˇ mehˇ cawˆ ni jahˇ lu˰ te loˇ .
45002024	" Naw ma˰ Yuˇdaˆ tsawˇ haˬ deuˬ baˬ da neh , Yuˇdaˆ tsawˇ haˬ maˬ ngeuˇ-eu deuˬ Miˬyehˇ-euˬ tsawˇ myahˇ cawˆ ni ngehˬ lu˰ tmˇ lu˰ meh " lehˇ , Jaˇli˰ la˰ k'oeˇ ehˇ taˬ-euˬ meh .
45002025	Zahˇ dawˬ k'o˰ dawˬ-ahˇ naw ma˰ naˇ haˬ geu˰ naˇ , baˆ k'oˆ mehˬ dzaˬ yehˬ-euˬ gaˇ dahˇ tsoeˬ teh˰-a . Ehˇ k'aw˰ , Zahˇ dawˬ k'o˰ dawˬ-ahˇ naw ma˰ maˬ naˇ haˬ geu˰ naˇ , baˆ k'oˆ mehˬ dzaˬ yehˬ-euˬ k'aw˰ , maˬ yehˬ-euˬ gaˇ duˇ teh˰-a .
45002026	Baˆ k'oˆ mehˬ dzaˬ maˬ yehˬ-euˬ aˬ cawˬ tsawˇ jeuˬ k'aw˰ Zahˇ dawˬ k'o˰ dawˬ-ahˇ naˇ haˬ geu˰ naˇ , maˬ yehˬ-euˬ k'aw˰ , yehˬ-euˬ lo˰-ehˇ Miˬyehˇ maˬ sawˇ nehˬ-aˇ loˇ .
45002027	Naw ma˰ Yuˇdaˆ tsawˇ haˬ deuˬ-ahˇ aˬ cawˬ iˬ baˇ taˬ teh˰-a . Aˬ jeˬ miˇ neh ehˇ naˇ , naw ma˰ Zahˇ dawˬ k'o˰ dawˬ bo˰ doˆ taˬ-euˬ jaˆ-awˇ baˆ k'oˆ mehˬ dzaˬ yehˬ-euˬ k'aw˰ , Zahˇ dawˬ k'o˰ dawˬ mehˬ nah maˬ caw teh-a . Aˬ cawˬ tsawˇ jeuˬ k'oeˇ deuˬ-aˬ , shiˬ shaˬ jiˇ baˆ k'oˆ mehˬ dzaˬ maˬ yehˬ-euˬ k'aw˰ , Zahˇ dawˬ k'o˰ dawˬ-ahˇ naˇ haˬ geu˰-eu meh .
45002028	Shiˬ shaˬ jiˇ baˆ k'oˆ mehˬ dzaˬ teh˰-ehˇ yehˬ-awˇ , maˇ maˇ ni g'eh-eu baˆ k'oˆ mehˬ dzaˬ maˬ yehˬ-euˬ tsawˇ haˬ-aˬ , Yuˇdaˆ tsawˇ haˬ maˇ maˇ ni maˬ ngeuˇ-a . La˰ nyiˇ paw teh˰-ehˇ Yuˇdaˆ tsawˇ haˬ pyeu˰-eu meh .
45002029	La˰ k'oeˇ paw keuˆ ni Yuˇdaˆ tsawˇ haˬ pyeu˰-eu g'aˬ-aˬ , Yuˇdaˆ tsawˇ haˬ maˇ maˇ ni meh . Aˬ yaw˰-aˬ , nui ma la˰ k'oeˇ baˆ k'oˆ mehˬ dzaˬ yehˬ-euˬ tsawˇ haˬ meh . K'oeˇ-aˬ Miˬyehˇ-euˬ Yaw sahˇ neh mˇ-euˬ jeˬ pyeu˰-eu meh . Bo˰ doˆ taˬ-euˬ Zahˇ dawˬ k'o˰ dawˬ neh mˇ-euˬ jeˬ maˬ ngeuˇ-a . K'oeˇ lo˰-ehˇg'eh-eu tsawˇ haˬ-ahˇ ja ceuˬ-eu g'aˬ-aˬ , Miˬyehˇ meh . Tsawˇ haˬ zaˬ maˬ ja ceuˬ-a .
45003001	Yuˇdaˆ tsawˇ haˬ deuˬ-aˬ , Yuˇdaˆ tsawˇ haˬ maˬ ngeuˇ-eu deuˬ naˆ maˬ tseˇ huiˬ dzehˬ mahˇ dzehˬ ta loˇ . Baˆ k'oˆ mehˬ dzaˬ yehˬ-euˬ-aˬ , guiˬ lahˬ baw dzehˬ ta loˇ .
45003002	Ngeuˇ meh . Yawˬ jeˬ na lu˰ la˰ k'oeˇ guiˬ lahˬ baw dzehˬ meh . Miˬyehˇ-euˬ dawˬ Yuˇdaˆ tsawˇ haˬ deuˬ-ahˇ jeˬ huˬ a nehˬ-euˬ meh .
45003003	Ehˇ k'aw˰ , aˬ yaw˰ ma˰ tiˬ paˆ na deuˬ Miˬyehˇ-euˬ dawˬ-ahˇ saˇ jaˇ maˬ zi˰ naˇ , aˬ joˆ-ehˇ paˇ jahˇ nmˇ . Aˬ yaw˰ ma˰ k'oeˇ lo˰-ehˇ g'eh-euˬ baˬ da neh Miˬyehˇ saˇ jaˇ maˬ zi˰ nga lehˇ aˬ dui ehˇ nmˇ loˇ .
45003004	Maˬ ngeuˇ-a . Tsawˇ haˬ zaˬ yawˬ g'aˬ na lu˰ jaˬ myaw˰ myaw˰ k'aw˰ , Miˬyehˇ yaw tsaˬ yaw dawˇ meh . Jaˇ li˰ la˰ k'oeˇ heu lo˰-ehˇ ehˇ taˬ-euˬ meh . " Nawˬ neh ngehˬ-euˬ tmˇ-euˬ la˰ k'oeˇ , yaw tsaˬ yaw dawˇ ya bi mawˇ meh . Nawˬ-ahˇ aˬ cawˬ yaˇ k'aˬ daˇ ngeh , aˬ myah lu˰ nawˇ g'aˬ leˇ teh˰-a . "
45003005	Aˬ dui yaw lehˬ jeˬ mˇ-euˬ k'oeˇ-aˬ , Miˬyehˇ yaw tsaˬ jeˬ mˇ-eu gaˇ kawˆ bi mawˇ shawˇ dzehˬ laˇ-eu g'aˇ duˬ pyeu˰-eu ngeuˇ naˇ , aˬ dui aˬ joˆ-ehˇ ehˇ nmˇ . Miˬyehˇ aˬ dui-ahˇ k'ehˬ nehˬ k'aˆ nehˬ la˰ ngeh , aˬ yaw˰ yaw lehˬ jeˬ mˇ-eu meh lehˇ aˬ dui ehˇ nmˇ loˇ . ( Heu-aˬ , tsawˇ haˬ zaˬ naˇ haˬ tseˇ maw˰-eu dawˬ tiˬ dawˬ meh . )
45003006	K'oeˇ lo˰-ehˇ maˬ ngeuˇ-a . Miˬyehˇ maˬ tsaˬ maˬ dawˇ naˇ , miˇ tsaˬ zaˬ-ahˇ aˬ yaw˰ aˬ joˆ-ehˇ yaˇ k'aˬ daˇ nya nmˇ .
45003007	Ehˇ k'aw˰ , ngaˬ-euˬ yaw lehˬ k'oeˇ-aˬ , Miˬyehˇ tsaˬ-eu dawˇ-eu gaˇ kawˆ bi mawˇ shawˇ dzehˬ laˇ-eu g'aˇ duˬ hawˇ-eu aˬ yaw˰-euˬ yaw sheh˰ k'ahˬ sehˇ g'aˇ duˬ pyeu˰-eu ngeuˇ naˇ , aˬ dui aˬ joˆ-ehˇ ehˇ nmˇ . K'oeˇ lo˰-ehˇ ngeuˇ meh lehˇ ehˇ naˇ , ngaˬ-ahˇ iˬ baˇ zaˬ lehˇ aˬ joˆ-ehˇ sawˇ nya ta .
45003008	Toˆ-ehˇ ngeuˇ naˇ , " Yaw muiˬ jeˬ doˆ laˇ ni maˬ muiˬ-eu jeˬ mˇ kaˇ-euˇ " lehˇ ehˇ-eu maˬ tsaˬ-a loˇ . Tsawˇ haˬ tiˬ paˆ na deuˬ ngaˇ k'oeˇ lo˰-ehˇ ehˇ-eu meh lehˇ ehˇ-awˇ , ngaˬ-euˬ yaw lehˬ poˆ poˆ-ehˇ ngaˬ-ahˇ ja doeˇ-eu meh . K'oeˇ lo˰-ehˇ ehˇ-eu tsawˇ haˬ deuˬ-aˬ , k'ehˬ-eu k'aˆ-eu jeˬ-ahˇ ya daˬ teh˰-a .
45003009	Toˆ-ehˇ maˇ-iˬ , aˬ dui Yuˇdaˆ tsawˇ haˬ deuˬ-aˬ , Yuˇdaˆ tsawˇ haˬ maˬ ngeuˇ-eu deuˬ naˆ maˬ tseˇ muiˬ dzehˬ ta loˇ . Maˬ ngeuˇ-a . Yuˇdaˆ tsawˇ haˬ maˬ ehˇ , Yuˇdaˆ tsawˇ haˬ maˬ ngeuˇ-eu deuˬ maˬ ehˇ , dawˬ tawˆ lu˰ iˬ baˇ-euˬ baoˬ uˬ moˆ tiˬ kawˆ lo˰-ehˇ jawˇ lu˰-eu meh lehˇ ngaˇ ehˇ dzeuˇ g'aˬ-euˬ ma .
45003010	Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Yaw tsaˬ yaw dawˇ poˆ-eu tsawˇ haˬ , tiˬ g'aˬ-iˬ maˬ jawˇ-a .
45003011	Noeˬ siˬ noeˬ mawˇ nya-eu tsawˇ haˬ , tiˬ g'aˬ-iˬ maˬ jawˇ-a . Miˬyehˇ-ahˇ shaˇ poˆ-eu tsawˇ haˬ , tiˬ g'aˬ-iˬ maˬ jawˇ-a .
45003012	Dawˬ tawˆ lu˰ Miˬyehˇ-ahˇ byehˇ-awˇ , gaˇ bahˬ iˇ jiˇ-euˬ meh . Yaw muiˬ jeˬ-ahˇ mˇ-eu tsawˇ haˬ , tiˬ g'aˬ-iˬ maˬ jawˇ-a .
45003013	K'aˬ meh lmˬ bymˇ duˬ k'ahˬ pyeu˰-awˇ , mehˬ laˇ jaˬ myaw˰ mehˇ shuiˇ k'mˇ-awˇ , mehˬ luˬ aˇ lawˇ do˰-ahˇ duˇ meh .
45003014	Yaˬ k'ehˇ yaˬ-awˇ dawˬ doeˇ ngehˬ-eu , k'aˬ meh tiˬ byah myuˇ taˬ-euˬ meh .
45003015	Aˬ cawˬ-euˬ shiˬ laˆ yoeˇ leˇ-eu , kuiˇ to˰ ciˬ-eu kawˇ dui dui meh .
45003016	Yaw˰ ma˰ iˇ-eu gaˇ ma kahˇ li , yaw cawˆ jeˬ byaˆ dzeh ya˰-eu meh .
45003017	Bi tsaˬ bi zoeˇ leˇ-eu gaˇ ma , aˬ gaˇ jaˆ-eu maˬ siˬ nya-a .
45003018	Aˬ yaw˰ ma˰-euˬ myaˆ nuiˆ la˰ k'oeˇ , Miˬyehˇ-ahˇ guˆ-eu maˬ ahˇ-a . "
45003019	Zahˇ dawˬ k'o˰ dawˬ la˰ k'oeˇ k'aˇ bo˰ taˬ-euˬ jeˬ-aˬ , Zahˇ dawˬ k'o˰ dawˬ mehˬ nah k'aˇ caw teh-eu tsawˇ haˬ deuˬ-ahˇ ta˰-eu dawˬ meh lehˇ aˬ dui siˬ nya-eu ma . Tsawˇ haˬ zaˬ dawˬ tawˆ lu˰ dehˬ leh˰ k'aˇ maˬ bi za ni Miˬyehˇ yaˇ k'aˬ daˇ gaˇ bi keuˆ leˇ-eu g'aˇ duˬ bo˰ taˬ-euˬ jeˬ pyeu˰-eu meh .
45003020	Aˬ jeˬ miˇ neh ehˇ naˇ , Zahˇ dawˬ k'o˰ dawˬ mehˬ nah caw teh-eu baˬ da neh Miˬyehˇ-ahˇ tsaˬ leˇ tsahˇ leˇ g'aˬ-euˬ tsawˇ haˬ maˬ pyeu˰ laˇ nya-a siˬ . Zahˇ dawˬ k'o dawˬ-aˬ , tsawˇ haˬ zaˬ-ahˇ yawˬ ha iˬ baˇ mˇ-euˬ gaˇ kawˆ bi siˬ leˇ-eu g'aˇ duˬ teh˰ meh .
45003021	Tsawˇ haˬ zaˬ Miˬyehˇ-ahˇ tsaˬ leˇ tsahˇ leˇ nya ni Miˬyehˇ aˬ joˆ-ehˇ mˇ-euˬ gaˇ kawˆ , nymˬ-mˇ pah mehˬ nehˬ la˰-euˬ meh . Moˇseˬ-euˬ Zahˇ dawˬ k'o˰ dawˬ hawˇ-eu Miˬyehˇ g'aˇ duˬ ngehˬ dah-eu tsawˇ haˬ deuˬ-aˬ , gaˇ kawˆ k'oeˇ-euˬ saˇ kiˇ pyeu˰-eu meh . Ehˇ k'aw˰ , tsawˇ haˬ zaˬ Miˬyehˇ-ahˇ tsaˬ leˇ tsahˇ leˇ-eu jeˬ-aˬ , zahˇ dawˬ k'o˰ dawˬ-ahˇ tiˬ paw˰-iˬ maˬ ta˰-a .
45003022	Aˬ yaw˰ ma˰ Yeˬsuˇ Ka li-ahˇ jah-eu baˬ da neh Miˬyehˇ-ahˇ tsaˬ leˇ tsahˇ leˇ-eu tsawˇ haˬ bi pyeu˰ laˇ-euˬ meh . Ka li-ahˇ k'aˇ jah-eu tsawˇ haˬ dawˬ tawˆ lu˰-ahˇ , tsawˇ jeuˬ maˬ tseˇ paˆ ni , Miˬyehˇ k'oeˇ lo˰-ehˇ jahˇ nehˬ-euˬ meh .
45003023	Aˬ jeˬ miˇ neh ehˇ naˇ , tsawˇ haˬ dawˬ tawˆ lu˰ iˬ baˇ mˇ-awˇ , Miˬyehˇ ka k'o˰-eu jeˬ-ahˇ gaˇ mahˇ kaˬ-iˇ-euˬ meh .
45003024	Ehˇ k'aw˰ , Miˬyehˇ g'awˬ shaˬ gaˬ-eu jeˬ yaw˰ ngeh˰-ehˇ bi˰ le˰-awˇ , tsawˇ haˬ zaˬ-ahˇ bi buˬ bi law-iˇ-eu g'aˬ pyeu˰-eu Yeˬsuˇ Ka li baˬ da neh , dawˬ tawˆ lu˰ Miˬyehˇ-ahˇ tsaˬ leˇ tsahˇ leˇ ni jahˇ-euˬ meh .
45003025	Aˬ yaw˰ shiˇ dah-euˬ baˬ da neh tsawˇ haˬ zaˬ deuˬ aˬ yaw˰-ahˇ jah-eu la˰ k'oeˇ Miˬyehˇ iˬ baˇ pyehˬ nehˬ-eu jeˬ-ahˇ za nya ni , Miˬyehˇ neh aˬ yaw˰-ahˇ tsawˇ haˬ zaˬ deuˬ g'aˇ duˬ bi˰ le˰-euˬ meh . K'oeˇ-aˬ , Miˬyehˇ-euˬ yaw tsaˬ yaw dawˇ jeˬ bi mawˇ ni mˇ-euˬ jeˬ pyeu˰-eu meh . Dzeuˇ laˇ ngeh aˬ yaw˰ nui ma g'awˬ mahˇ ni taˬ-awˇ , tsawˇ haˬ zaˬ-euˬ iˬ baˇ-ahˇ haw dzeuˇ nehˬ-euˬ meh .
45003026	Ehˇ k'aw˰ , nymˬ-mˇ-aˬ , aˬ yaw˰-euˬ yaw tsaˬ yaw dawˇ jeˬ bi mawˇ leˇ-eu g'aˇ duˬ aˬ yaw˰ mˇ lu˰-eu miˇ neh , tsawˇ haˬ zaˬ-euˬ iˬ baˇ-ahˇ aˬ yaw˰ maˬ paˇ haw dzeuˇ meh . K'oeˇ lo˰-ehˇ mˇ-eu la˰ k'oeˇ , Miˬyehˇ aˬ yaw˰ tsaˬ-eu dawˇ-eu g'aˬ pyeu˰-eu gaˇ kawˆ hawˇ-eu , Yeˬsuˇ-ahˇ k'aˇ jah-eu tsawˇ haˬ yawˬ g'aˬ na lu˰ Miˬyehˇ-ahˇ tsaˬ leˇ tsahˇ leˇ-eu tsawˇ haˬ bi pyeu˰ laˇ-eu gaˇ kawˆ bi siˬ bi mawˇ la˰-euˬ meh .
45003027	Toˆ-ehˇ ngeuˇ naˇ , aˬ dui nui ma huiˬ k'aˇ aˬ gaˇ paˇ za ta . Tiˬ gaˇ-iˬ maˬ paˇ za meh . Aˬ jeˬ miˇ neh ehˇ naˇ , Zahˇ dawˬ k'o˰ dawˬ mehˬ nah caw teh-eu baˬ da neh Miˬyehˇ-ahˇ tsaˬ leˇ tsahˇ leˇ-eu tsawˇ haˬ pyeu˰ laˇ nya-eu maˬ ngeuˇ-a . Jah-eu baˬ da neh teh˰-ehˇ pyeu˰ laˇ nya-eu meh .
45003028	Tsawˇ haˬ tiˬ g'aˬ Miˬyehˇ-ahˇ tsaˬ leˇ tsahˇ leˇ-eu k'oeˇ-aˬ , Zahˇ dawˬ k'o˰ dawˬ mehˬ nah caw teh-eu baˬ da neh maˬ ngeuˇ-ehˇ , jah-eu baˬ da neh meh lehˇ aˬ dui tuˆ tehˬ taˬ-euˬ ma .
45003029	Maˬ ngeuˇ naˇ , Miˬyehˇ-aˬ , Yuˇdaˆ tsawˇ haˬ deuˬ-euˬ Miˬyehˇ teh˰-a loˇ . Aˬ cawˬ tsawˇ jeuˬ-euˬ Miˬyehˇ maˬ ngeuˇ-a loˇ . Ngeuˇ meh . Yuˇdaˆ tsawˇ haˬ maˬ ngeuˇ-eu deuˬ-euˬ Miˬyehˇ k'aw˰ ngeuˇ meh .
45003030	Tsawˇ jeuˬ dawˬ tawˆ lu˰ g'aˇ duˬ Miˬyehˇ tiˬ g'aˬ teh˰ meh . K'oeˇ miˇ neh , baˆ k'oˆ mehˬ dzaˬ yehˬ-euˬ Yuˇdaˆ tsawˇ haˬ-ahˇ maˬ ehˇ , baˆ k'oˆ mehˬ dzaˬ maˬ yehˬ-euˬ aˬ cawˬ tsawˇ jeuˬ-ahˇ maˬ ehˇ , jah-eu tiˬ jeˬ baˬ da neh teh˰-ehˇ aˬ yaw˰-ahˇ tsaˬ laˇ tsahˇ laˇ nya ni jahˇ teh˰-a .
45003031	Heu lo˰-ehˇ ehˇ-eu baˬ da neh Zahˇ dawˬ k'o˰ dawˬ-ahˇ aˬ dui byehˇ dzeh-eu ma lehˇ ehˇ maw˰ ta loˇ . Maˬ ngeuˇ . Maˬ byehˇ dzeh-eu uˬ ta˰ , zi˰ dah ni tuˆ tehˬ taˬ-eu ma .
45004001	Aˬ dui tsawˇ jeuˬ-euˬ aˬ da yaw dzahˇ g'aˬ pyeu˰-eu Aˬbyaˬhaˬ gaˇ kawˆ aˬ joˆ-ehˇ ehˇ nmˇ .
45004002	Aˬ yaw˰ neh mˇ-euˬ shaˇ-euˬ jeˬ baˬ da neh aˬ yaw˰ Miˬyehˇ-ahˇ tsaˬ leˇ tsahˇ leˇ nya-euˬ ngeuˇ law nmˇ-aˬ , aˬ yaw˰ nui ma huiˬ k'aˇ za teh˰-a . Ehˇ k'aw˰ , Miˬyehˇ k'oeˇ lo˰-ehˇ maˬ sawˇ-a .
45004003	Jaˇli˰ la˰ k'oeˇ bo˰ taˬ-euˬ , " Aˬbyaˬhaˬ Miˬyehˇ-ahˇ jah-awˇ , jah-eu k'oeˇ hmˬ baˬ da neh aˬ yaw˰-ahˇ yaw tsaˬ yaw dawˇ tsawˇ haˬ meh lehˇ Miˬyehˇ ha geu˰ nehˬ-euˬ meh . "
45004004	Gaˇ mˇ-eu tsawˇ haˬ-aˬ , g'aˬ gaˇ poeˬ za-eu meh . K'oeˇ-aˬ , la˰ sawˬ za-euˬ lehˇ maˬ sawˇ nya-a . Aˬ yaw˰ neh mˇ za-euˬ jeˬ pyeu˰-eu meh .
45004005	Ehˇ k'aw˰ , mˇ-eu shaˇ-eu jeˬ-ahˇ maˬ g'oe-ehˇ , jah-eu jeˬ-ahˇ g'oe-eu la˰ k'oeˇ , iˬ baˇ ahˇ-eu tsawˇ haˬ-ahˇ iˬ baˇ maˬ ahˇ-a lehˇ daˇ tsehˆ nya-eu g'aˬ pyeu˰-eu Miˬyehˇ-ahˇ jah-eu tsawˇ haˬ-ahˇ , jah-eu jeˬ baˬ da neh Miˬyehˇ-ahˇ tsaˬ leˇ tsahˇ leˇ-euˬ tsawˇ haˬ lehˇ Miˬyehˇ sawˇ-eu meh .
45004006	Yawˬ ha neh mˇ-euˬ yaw muiˬ yaw doeˇ-ahˇ Miˬyehˇ maˬ haw ni , yaw tsaˬ yaw dawˇ tsawˇ haˬ lehˇ bi ha geu˰-euˬ g'aˬ-aˬ , guiˬ lahˬ huiˬ dui dui-eu meh lehˇ Daˬbiˇ neh ehˇ-euˬ dawˬ k'oeˇ dawˬ , heu gaˇ ehˇ maw˰-eu meh . Daˬbiˇ ehˇ-eu ,
45004007	" Yaw lehˬ yaw ca ngehˇ jiˇ nehˬ-awˇ , iˬ baˇ pyehˬ nehˬ-euˬ tsawˇ haˬ deuˬ , aˇ naˆ ni guiˬ lahˬ huiˬ-eu nga .
45004008	Yawˬ ha-euˬ iˬ baˇ dawˬ tawˆ lu˰ , Sahˬpaˬ Miˬyehˇ pyehˬ nehˬ-euˬ g'aˬ , aˇ naˆ ni guiˬ lahˬ huiˬ-eu nga . "
45004009	Daˬbiˇ ehˇ-eu guiˬ lahˬ huiˬ-eu gaˇ kawˆ heu , baˆ k'oˆ mehˬ dzaˬ yehˬ-euˬ deuˬ-ahˇ teh˰-ehˇ ta˰ ta loˇ . Maˬ ngeuˇ-a . Baˆ k'oˆ mehˬ dzaˬ maˬ yehˬ-euˬ deuˬ-ahˇ k'aw˰ ta˰-eu meh . " Aˬbyaˬhaˬ Miˬyehˇ-ahˇ jah-awˇ , aˬ yaw˰-euˬ jah-eu jeˬ baˬ da neh aˬ yaw˰-ahˇ yaw tsaˬ yaw dawˇ tsawˇ haˬ lehˇ Miˬyehˇ ha geu˰ nehˬ-euˬ meh " lehˇ ehˇ taˬ-euˬ Jaˇli˰ dawˬ k'oeˇ dawˬ aˬ dui ehˇ dzeuˇ g'aˬ-euˬ ma .
45004010	K'oeˇ lo˰-ehˇ pyeu˰ laˇ-euˬ k'oeˇ aˬ geu ngeh yamˬ-ahˇ-a . Baˆ k'oˆ mehˬ dzaˬ maˬ yehˬ mi naˆ-ehˇ pyeu˰ laˇ taˬ loˇ . Yehˬ g'aˬ miˇ tsa pyeu˰ laˇ taˬ loˇ . K'oeˇ-aˬ , Aˬbyaˬhaˬ aˬ yaw˰ baˆ k'oˆ mehˬ dzaˬ maˬ yehˬ mi naˆ-ehˇ pyeu˰ laˇ-euˬ gaˇ kawˆ meh . Yehˬ g'aˬ miˇ tsa pyeu˰ laˇ-euˬ gaˇ kawˆ maˬ ngeuˇ-a .
45004011	Aˇ nah ba hawˇ-eu aˬ yaw˰ baˆ k'oˆ mehˬ dzaˬ yehˬ-euˬ meh . Aˬ yaw˰ baˆ k'oˆ mehˬ dzaˬ maˬ yehˬ mi naˆ-ehˇ Miˬyehˇ neh aˬ yaw˰-ahˇ yaw tsaˬ yaw dawˇ tsawˇ haˬ lehˇ ha geu˰ nehˬ la˰ g'aˬ-euˬ gaˇ kawˆ bi siˬ bi mawˇ-eu g'aˇ duˬ , baˆ k'oˆ mehˬ dzaˬ yehˬ-eu zahˇ jahˇ-euˬ jeˬ pyeu˰-eu meh . K'oeˇ miˇ neh , baˆ k'oˆ mehˬ dzaˬ maˬ yehˬ-euˬ k'aw˰ , Miˬyehˇ-ahˇ jah-awˇ Miˬyehˇ neh yaw tsaˬ yaw dawˇ tsawˇ haˬ meh lehˇ k'aˇ sawˇ taˬ-euˬ tsawˇ haˬ dawˬ tawˆ lu˰-euˬ guiˬ lahˬ sa˰ laˇ paw aˬ da yaw dzahˇ g'aˬ-aˬ , Aˬbyaˬhaˬ meh .
45004012	Baˆ k'oˆ mehˬ dzaˬ yehˬ-euˬ uˬ ta˰ , aˇ hu Aˬbyaˬhaˬ aˬ yaw˰ baˆ k'oˆ mehˬ dzaˬ maˬ yehˬ mi naˆ-ehˇ k'aˇ deh˰ ya˰-euˬ lo˰-ehˇ jah jah-ehˇ deh˰-eu deuˬ-euˬ aˬ da yaw dzahˇ g'aˬ k'aw˰ , Aˬbyaˬhaˬ aˬ yaw˰ meh .
45004013	Miˇ tsaˬ heu dawˬ tawˆ lu˰ Aˬbyaˬhaˬ hawˇ-eu aˬ yaw˰-euˬ zaˬ deuˬ uˆ deuˬ-ahˇ bi˰ ma lehˇ Miˬyehˇ saˇ jaˇ dzaˬ ngeh , Aˬbyaˬhaˬ Zahˇ dawˬ k'o˰ dawˬ mehˬ nah caw teh-eu miˇ neh dzaˬ-euˬ maˬ ngeuˇ-a . Ehˇ k'aw˰ , aˬ yaw˰ jah-awˇ , Miˬyehˇ neh yaw tsaˬ yaw dawˇ tsawˇ haˬ lehˇ bi ha geu˰-euˬ miˇ neh meh .
45004014	Miˬyehˇ neh saˇ jaˇ dzaˬ taˬ-euˬ jeˬ-aˬ , Zahˇ dawˬ k'o˰ dawˬ mehˬ nah caw teh-eu tsawˇ haˬ deuˬ-ahˇ bi˰-eu g'aˇ duˬ ngeuˇ naˇ , tsawˇ haˬ zaˬ-euˬ jah-eu jeˬ gaˇ dahˇ maˬ tsoeˬ-eu uˬ ta˰ , Miˬyehˇ-euˬ saˇ jaˇ k'aw˰ yaw˰ ngeh˰ meh .
45004015	Zahˇ dawˬ k'o˰ dawˬ-aˬ , Miˬyehˇ nui ma pehˇ-eu jeˬ bi keuˆ le-eu meh . Ehˇ k'aw˰ , zahˇ dawˬ k'o˰ dawˬ maˬ jaˆ gaˇ-aˬ , zahˇ dawˬ k'o˰ dawˬ-ahˇ mˇ bahˬ-eu jeˬ k'aw˰ maˬ jaˆ-aˇ .
45004016	K'oeˇ miˇ neh , Miˬyehˇ-euˬ saˇ jaˇ k'oeˇ hmˬ Zahˇ dawˬ k'o˰ dawˬ mehˬ nah caw teh-eu deuˬ-ahˇ teh˰-ehˇ maˬ ta˰-ehˇ , Aˬbyaˬhaˬ lo˰-ehˇ jah-eu tsawˇ haˬ deuˬ-ahˇ k'aw˰ ta˰ leˇ ni , Aˬbyaˬhaˬ-euˬ zaˬ deuˬ uˆ deuˬ dawˬ tawˆ lu˰-ahˇ yaw˰ ngeh˰-ehˇ bi˰ nehˬ-euˬ jeˬ pyeu˰-eu g'aˇ duˬ , jah-eu jeˬ-ahˇ ta˰-eu saˇ jaˇ bi pyeu˰-euˬ meh . Aˬ jeˬ miˇ neh ehˇ naˇ , Aˬbyaˬhaˬ-aˬ , guiˬ lahˬ sa˰ laˇ paw aˬ dui dawˬ tawˆ lu˰-euˬ aˬ da yaw dzahˇ g'aˬ pyeu˰-eu meh .
45004017	" Ngaˇ nawˬ-ahˇ tsawˇ jeuˬ g'awˬ mya jeuˬ-euˬ aˬ da yaw dzahˇ g'aˬ bi pyeu˰ laˇ ma " lehˇ , Jaˇli˰ la˰ k'oeˇ aˬ yaw˰-ahˇ ehˇ taˬ-euˬ meh . Dawˬ ma saˇ jaˇ k'oeˇ-aˬ , Aˬbyaˬhaˬ jah-eu Miˬyehˇ-euˬ mehˬ shi yaw muiˬ meh . Shiˇ-euˬ tsawˇ haˬ-ahˇ bi g'o˰ deh˰ laˇ nya-awˇ , maˬ jaˆ haw maˬ mawˇ haw-euˬ jeˬ-ahˇ dawˬ bi˰-awˇ bi jaˆ laˇ nya-eu Miˬyehˇ-ahˇ Aˬbyaˬhaˬ jah-euˬ meh .
45004018	Aˬbyaˬhaˬ-aˬ , noeˬ tmˬ k'aˇ maˬ paˇ za-euˬ k'aw˰ , jah-awˇ noeˬ tmˬ-euˬ meh . K'oeˇ miˇ neh , " tsawˇ jeuˬ g'awˬ mya jeuˬ-euˬ aˬ da " pyeu˰ laˇ-euˬ meh . " Nawˬ-euˬ zaˬ nawˬ-euˬ uˆ deuˬ mˬ taˆ aˬ guiˇ lo˰-ehˇ jeuˬ le o le teh˰-a " lehˇ , Jaˇli˰ la˰ k'oeˇ aˬ yaw˰-ahˇ ehˇ taˬ-euˬ meh .
45004019	Aˬ yaw˰-ahˇ k'oeˇ lo˰-ehˇ ehˇ nehˬ ngeh , aˬ yaw˰-euˬ aˇ k'o˰ tiˬ yaˇ dawˬ peh tah tehˬ leˇ taˬ-euˬ meh . Aˬ yaw˰-euˬ aˬ lmˬ g'awˇ mawˇ gaˇ kawˆ shaˇ noeˬ ngeh , shiˇ g'aˬ-euˬ lo˰-ehˇ duˇ-awˇ , aˬ yaw˰-euˬ nymˇ dahˬ Saˬlaˇ zaˬ ciˬ zaˬ cu maˬ paˇ mˇ nya-euˬ k'aw˰ , aˬ yaw˰ jah-eu k'oeˇ hmˬ g'aˬ tiˬ paw˰-iˬ maˬ baˬ-iˇ-a .
45004020	Aˬ yaw˰ jah-eu g'aˬ maˬ baˬ-iˇ-ehˇ , Miˬyehˇ-euˬ saˇ jaˇ-ahˇ poˆ poˆ laˆ laˆ-ehˇ maˬ noeˬ-a . Jah-eu baˬ da neh nui ma g'aˬ k'aˆ laˇ-awˇ , Miˬyehˇ-ahˇ ja ceuˬ-euˬ meh .
45004021	Miˬyehˇ-aˬ , saˇ jaˇ k'aˇ dzaˬ taˬ-euˬ lo˰-ehˇ mˇ byah nya meh lehˇ aˬ yaw˰ ziˬ dah ni jah-euˬ meh .
45004022	K'oeˇ miˇ neh , Aˬbyaˬhaˬ-aˬ , jah-eu jeˬ baˬ da neh " Miˬyehˇ neh yaw tsaˬ yaw dawˇ tsawˇ haˬ lehˇ bi ha geu˰-euˬ meh . "
45004023	" Aˬ yaw˰-ahˇ yaw tsaˬ yaw dawˇ tsawˇ haˬ lehˇ ha geu˰-euˬ meh " lehˇ ehˇ-eu dawˬ heu dawˬ-aˬ , aˬ yaw˰ g'aˇ duˬ teh˰-ehˇ bo˰ taˬ-euˬ maˬ ngeuˇ-a .
45004024	Sahˬpaˬ Yeˬsuˇ-ahˇ shiˇ-euˬ gaˇ paˇ bi g'o˰ deh˰ laˇ-euˬ Miˬyehˇ-ahˇ jah-awˇ , yaw tsaˬ yaw dawˇ tsawˇ haˬ lehˇ bi sawˇ-eu lehˇ g'eh-eu aˬ dui-euˬ g'aˇ duˬ k'aw˰ bo˰ taˬ-euˬ jeˬ pyeu˰-eu meh .
45004025	Aˬ dui-euˬ iˬ baˇ baˬ da neh aˬ yaw˰-ahˇ seh˰-eu g'aˇ duˬ bi a nehˬ-awˇ , aˬ dui Miˬyehˇ-ahˇ tsaˬ leˇ tsahˇ leˇ nya ni aˬ yaw˰-ahˇ bi g'o˰ deh˰ laˇ-euˬ meh .
45005001	Jah-eu jeˬ baˬ da neh nymˬ-mˇ aˬ dui Miˬyehˇ-ahˇ tsaˬ leˇ tsahˇ leˇg'aˬ-euˬ miˇ neh , aˬ dui-euˬ Sahˬpaˬ Yeˬsuˇ Ka li baˬ da neh Miˬyehˇ-ahˇ tsaˬ leˇ dzoeˇ leˇ-euˬ ma .
45005002	Aˬ dui Ka li-ahˇ jah-eu miˇ neh , nymˬ-mˇ aˬ dui deh˰ lu˰ jawˇ lu˰-eu Miˬyehˇ-euˬ g'awˬ shaˬ gaˬ-eu guiˬ lahˬ la˰ k'oeˇ , aˬ yaw˰ aˬ dui-ahˇ sheuˬ ahˇ nehˬ la˰-euˬ meh . Miˬyehˇ aˬ dui-ahˇ yaw sheh˰ k'ahˬ sehˇ bi˰ la˰ gaˇ noeˬ tmˬ-awˇ , aˬ dui nui ma huiˬ k'aˇ za-eu ma .
45005003	Shaˬ-eu zahˬ-eu jeˬ-ahˇ ya daˬ-eu jeˬ jaˆ-eu miˇ neh k'aw˰ , aˬ dui nui ma huiˬ k'aˇ za-eu ma . Aˬ jeˬ miˇ neh ehˇ naˇ , k'oeˇ baˬ da neh aˬ dui daˬ coeˇ oˇ coeˇ laˇ teh˰-a lehˇ siˬ nya ma .
45005004	Aˬ dui daˬ coeˇ oˇ coeˇ-eu baˬ da neh , lawˬ haw-eu jeˬ-ahˇ g'aˬ leˇ-euˬ tsawˇ haˬ deuˬ lehˇ , Miˬyehˇ aˬ dui-ahˇ sawˇ nehˬ la˰ teh˰-a . Aˬ yaw˰ k'oeˇ lo˰-ehˇ sawˇ nehˬ la˰-eu baˬ da neh , noeˬ tmˬ-eu jeˬ jaˆ laˇ teh˰-a .
45005005	K'oeˇ lo˰-ehˇ noeˬ tmˬ-eu jeˬ jaˆ laˇ-euˬ baˬ da neh , nui ma cawˆ k'aˇ maˬ paˇ za meh . Aˬ jeˬ miˇ neh ehˇ naˇ , Miˬyehˇ neh aˬ dui-ahˇ bi˰ la˰-euˬ la˰ sawˬ pyeu˰-eu Muiˬ-eu Shawˇ-eu Yaw sahˇ Miˬyehˇ-ahˇ g'oe-eu la˰ k'oeˇ , Miˬyehˇ-euˬ g'oeˇ-eu gaˬ-eu jeˬ aˬ dui-euˬ nui maˬ la˰ k'oeˇ shehˆ ahˇ nehˬ la˰-euˬ ba da neh meh .
45005006	Aˬ dui la˰ jeuˬ shaˇ k'aˇ maˬ za-ehˇ shaˬ lu˰ ngeh , Miˬyehˇ neh tseˇ doˆ taˬ-euˬ aˇ yamˬ-ahˇ , haiˬ-eu tsawˇ haˬ deuˬ pyeu˰ lu˰-eu aˬ dui-euˬ g'aˇ duˬ Ka li shiˇ dah-euˬ meh .
45005007	Yaw tsaˬ yaw dawˇ tsawˇ haˬ tiˬ g'aˬ na g'aˇ duˬ shiˇ dah-eu ehˇ-eu k'aw˰ , yaw awˬ maˬ ngeuˇ-a . Aˬ cawˬ g'aˇ duˬ muiˬ-eu tsawˇ haˬ tiˬ g'aˬ na-euˬ g'aˇ duˬ law nmˇ-aˬ , shiˇ dah nehˬ maw˰-eu tsawˇ haˬ jawˇ law hawˇ maˬ siˬ .
45005008	Ehˇ k'aw˰ , Miˬyehˇ-aˬ , aˬ dui iˬ baˇ zaˬ pyeu˰ lu˰ ngeh , aˬ dui-euˬ g'aˇ duˬ Ka li-ahˇ bi kamˇ shiˇ-eu la˰ k'oeˇ , aˬ dui-ahˇ aˇ naˆ ni gaˬ-eu gaˇ kawˆ bi mawˇ duˬ la˰-eu meh .
45005009	Miˬyehˇ-ahˇ aˬ dui tsaˬ leˇ tsahˇ leˇ nya ni aˬ yaw˰ shiˇ dah coeˇ gaˇ keuˆ-eu-aˬ , k'oeˇ naˆ maˬ tseˇ , Miˬyehˇ nui ma pehˇ-eu jeˬ-ahˇ aˬ dui maˬ ya daˬ ni aˬ yaw˰ maˬ ka k'o˰ nehˬ la˰-aˇ loˇ .
45005010	Aˬ dui-aˬ , Miˬyehˇ-ahˇ muiˇ-euˬ tsawˇ haˬ ma . Ehˇ k'aw˰ , aˬ yaw˰-euˬ Zaˬmaˇ bi shiˇ dah-eu la˰ k'oeˇ aˬ dui aˬ yaw˰-ahˇ cawˬ cawˬ ta˰ nya ni aˬ yaw˰ jahˇ-awˇ , nymˬ-mˇ aˬ dui Miˬyehˇ nehˬ-ehˇ cawˬ cawˬ ta˰ lu˰ gaˇ keuˆ-eu-aˬ , Ka li deh˰-eu baˬ da neh aˬ dui-ahˇ k'oeˇ naˆ maˬ tseˇ maˬ ka k'o˰ nehˬ la˰-aˇ loˇ .
45005011	Ehˇ k'aw˰ , k'oeˇ naˆ teh˰-ehˇ maˬ ngeuˇ-a siˬ . Aˬ dui Miˬyehˇ-ahˇ cawˬ cawˬ ta˰ nya laˇ ni mˇ-euˬ g'aˬ pyeu˰-eu Sahˬpaˬ Yeˬsuˇ Ka li-ahˇ g'oe-eu la˰ k'oeˇ , Miˬyehˇ neh aˬ dui-ahˇ mˇ nehˬ la˰-euˬ jeˬ-ahˇ aˬ dui laˬ k'aˬ cehˇ dui dui-eu ma .
45005012	Tsawˇ haˬ tiˬ g'aˬ baˬ da neh miˇ tsaˬ k'oeˇ taˆ iˬ baˇ keuˆ le-awˇ , iˬ baˇ k'oeˇ baˬ da neh shiˇ-eu jeˬ keuˆ le-euˬ meh . Shiˇ-eu jeˬ k'oeˇ , tsawˇ haˬ zaˬ dawˬ tawˆ lu˰ k'oeˇ taˆ keuˆ le-euˬ meh . Aˬ jeˬ miˇ neh ehˇ ehˇ naˇ , tsawˇ haˬ zaˬ yawˬ g'aˬ na lu˰ iˬ baˇ mˇ-euˬ meh .
45005013	Zahˇ dawˬ k'o˰ dawˬ maˬ bi˰ le˰ mi naˆ-ehˇ , miˇ tsaˬ k'oeˇ taˆ iˬ baˇjaˆ taˬ-euˬ meh . Ehˇ k'aw˰ , zahˇ dawˬ k'o˰ dawˬ maˬ jaˆ gaˇ-aˬ , iˬ baˇ-ahˇ iˬ baˇ lehˇ maˬ sawˇ-aˬ .
45005014	Aˬdaˬ-euˬ ziˇ-ahˇ neh Moˇseˬ-euˬ ziˇ-ahˇ keuˆ ni , shiˇ-eu jeˬ uˆ lahˇ-euˬ meh . Aˬdaˬ neh mˇ-euˬ iˬ baˇ pyeu˰-eu Miˬyehˇ ehˇ dawˬ leuˇ-eu jeˬ-ahˇ maˬ mˇ-euˬ deuˬ k'oeˇ taˆ k'aw˰ , shiˇ-eu jeˬ uˆ lahˇ-euˬ meh . Aˬdaˬ k'oeˇ g'aˬ-aˬ , aˬ kaˇ oe-eu g'aˬ-ahˇ duˇ leˇ-eu meh .
45005015	Ehˇ k'aw˰ , tsawˇ haˬ k'oeˇ nyiˬ g'aˬ beu gaˇ duˬ jaˆ-eu meh . Aˬ jeˬ miˇ neh ehˇ naˇ , Miˬyehˇ neh yaw˰ ngeh˰-ehˇ bi˰ la˰-euˬ la˰ sawˬ k'oeˇ-aˬ , Aˬdaˬ neh iˬ baˇ mˇ-euˬ gaˇ maˬ duˇ leˇ-a . Tsawˇ haˬ k'oeˇ tiˬ g'aˬ-euˬ iˬ baˇ baˬ da neh tsawˇ haˬ g'awˬ mya ni ya shiˇ-euˬ ngeuˇ meh . Ehˇ k'aw˰ , Miˬyehˇ-euˬ guiˬ lahˬ yaw dzahˇ g'aˬ k'aˆ dzehˬ-awˇ , Yeˬsuˇ Ka li lehˇ kuˇ-eu tsawˇ haˬ tiˬ g'aˬ-ahˇ g'oe-eu la˰ k'oeˇ tsawˇ haˬ g'awˬ mya ni-ahˇ yaw˰ ngeh˰-ehˇ bi˰ nehˬ-euˬ meh .
45005016	Miˬyehˇ neh yaw˰ ngeh˰-ehˇ bi˰-euˬ la˰ sawˬ k'oeˇ-aˬ , tsawˇ haˬ zaˬ iˬ baˇ mˇ-eu jeˬ-ahˇ beu gaˇ-eu meh . Iˬ baˇ mˇ-eu k'oeˇ-aˬ , tiˬ poˆ teh˰-ehˇ mˇ-euˬ k'aw˰ , " Iˬ baˇ ahˇ meh " lehˇ yaˇ k'aˬ daˇ nehˬ gaˇ ya daˬ-eu meh . Ehˇ k'aw˰ , Miˬyehˇ neh yaw˰ ngeh˰-ehˇ bi˰-euˬ la˰ sawˬ k'oeˇ-aˬ , iˬ baˇ g'awˬ mya poˆ mˇ g'aˬ-euˬ k'aw˰ , " Iˬ baˇ maˬ ahˇ-a " lehˇ , maˬ geuˇ gaˇ keuˆ ni daˇ nehˬ nya-eu meh .
45005017	Tsawˇ haˬ tiˬ g'aˬ iˬ baˇ mˇ-euˬ miˇ neh , tsawˇ haˬ k'oeˇ g'aˬ baˬ da neh miˇ tsaˬ k'oeˇtaˆ shiˇ-eu jeˬ uˆ lahˇ le-euˬ meh . Ehˇ k'aw˰ , Yeˬsuˇ Ka li lehˇ kuˇ-eu tsawˇ haˬ tiˬ g'aˬ neh mˇ-euˬ jeˬ-aˬ , k'oeˇ naˆ maˬ tseˇ g'aˬ k'aˆ dzehˬ-eu meh . Huiˬ dui myaˬ dui dui-eu Miˬyehˇ-euˬ guiˬ lahˬ hawˇ-eu , Miˬyehˇ-ahˇ tsaˬ leˇ tsahˇ leˇ-eu jeˬ yaw˰ ngeh˰-ehˇ za taˬ-euˬ tsawˇ haˬ dawˬ tawˆ lu˰ , Yeˬsuˇ Ka li baˬ da neh yaw deh˰-ehˇ ya uˆ lahˇ teh˰-a .
45005018	Tsawˇ haˬ zaˬ tiˬ g'aˬ neh mˇ-euˬ iˬ baˇ baˬ da neh tsawˇ haˬ zaˬ dawˬ dawˆ lu˰ yaˇ k'aˬ daˇ nehˬ gaˇ ya daˬ-eu lo˰-ehˇ , tsawˇ haˬ zaˬ tiˬ g'aˬ neh mˇ-euˬ yaw tsaˬ yaw dawˇ jeˬ baˬ da neh tsawˇ haˬ zaˬ dawˬ tawˆ lu˰-ahˇ bi buˬ bi law-iˇ-awˇ , yaw deh˰ bi deh˰-eu meh .
45005019	Tsawˇ haˬ zaˬ tiˬ g'aˬ maˬ naˇ haˬ geu˰-euˬ baˬ da neh tsawˇ haˬ zaˬ dawˬ tawˆ lu˰ iˬ baˇ zaˬ pyeu˰-iˇ-euˬ lo˰-ehˇ , tsawˇ haˬ tiˬ g'aˬ naˇ haˬ geu˰-euˬ baˬ da neh tsawˇ haˬ zaˬ dawˬ tawˆ lu˰ Miˬyehˇ-ahˇ tsaˬ leˇ tsahˇ leˇ teh˰-a .
45005020	Zahˇ dawˬ k'o˰ dawˬ bi˰ le˰-euˬ-aˬ , yaw lehˬ mˇ-eu bi myaˬ laˇ-eu g'aˇ duˬ meh . Ehˇ k'aw˰ , iˬ baˇ k'aˇ myaˬ laˇ gaˇ Miˬyehˇ-euˬ guiˬ lahˬ k'oeˇ myaˆ maˬ tseˇ myaˬ laˇ lu˰-eu meh .
45005021	K'oeˇ miˇ neh , iˬ baˇ-aˬ , shiˇ-eu jeˬ-ahˇ g'oe-awˇ uˆ lahˇ-eu lo˰-ehˇ , Miˬyehˇ-euˬ guiˬ lahˬ-aˬ , yaw tsaˬ yaw dawˇ jeˬ-ahˇ g'oe-awˇ uˆ lahˇ-eu la˰ koeˇ , aˬ dui-euˬ Sahˬpaˬ Yeˬsuˇ Ka li-ahˇ g'oe-awˇ mˬ maˬ maˬ byaˆ zaˇ ziˇ deh˰ gaˇ sheuˬ g'eh la˰-euˬ meh .
45006001	Aˬ dui aˬ joˆ-ehˇ ehˇ nmˇ . Miˬyehˇ-euˬ guiˬ lahˬ bi huiˬ bi myaˬ laˇ-eu g'aˇ duˬ , iˬ baˇ la˰ k'oeˇ aˬ dui deh˰ daˆ g'eh-eu loˇ .
45006002	K'oeˇ lo˰-ehˇ maˬ ngeuˇ-a . Iˬ baˇ mˇ-eu jeˬ-ahˇ ta˰ leˇ-awˇ , aˬ dui shiˇ dzeuˇ g'aˬ-euˬ gaˇ duˇ-eu-aˬ , iˬ baˇ la˰ k'oeˇ aˬ duiˬ aˬ joˆ-ehˇ paˇ deh˰ daˆ g'eh le˰ nya nmˇ .
45006003	Aˬ dui Yeˬsu-ahˇ ta˰ nya ni iˇ cu˰ shawˇ-euˬ k'oeˇ-aˬ , aˬ yaw˰ nehˬ-ehˇ tiˬ kawˆ lo˰-ehˇ shiˇ-eu g'aˇ duˬ shawˇ-eu jeˬ pyeu˰-eu meh lehˇ naw ma˰ siˬ duˬ lu˰ meh .
45006004	Aˬ dui iˇ cu˰ shawˇ-euˬ baˬ da neh aˬ yaw˰ nehˬ-ehˇ tiˬ kawˆ lo˰-ehˇ bi ba˰ pahˬ-awˇ , a yaw˰ shiˇ-euˬ gaˇ ta˰-eu ma . K'oeˇ-aˬ , Aˬda Miˬyehˇ-euˬ yaw sheh˰ k'ahˬ sehˇ huiˬ-eu baoˬ neh Ka li-ahˇ bi g'o˰ deh˰ laˇ-euˬ lo˰-ehˇ , aˬ dui k'aw˰ yaw shui˰ deh˰ paˇ nya-eu g'aˇ duˬ pyeu˰-eu ma .
45006005	Aˬ yaw˰ lo˰-ehˇ shiˇ-euˬ la˰ k'oeˇ aˬ dui aˬ yaw˰-ahˇ ta˰ leˇ g'aˬ-euˬ-aˬ , aˬ yaw˰ lo˰-ehˇ paˇ g'o˰ deh˰ laˇ-eu la˰ k'oeˇ aˬ dui aˬ yaw˰-ahˇ paˇ ya ta˰ leˇ teh˰-a .
45006006	Aˬ dui-euˬ iˬ baˇ mˇ-eu nui ma yaw oeˇ siˬ-euˬ baoˬ-ahˇ laˆ cawˆ-awˇ , iˬ baˇ-euˬ zaˬ k'aˆ maˬ paˇ ya geu˰-eu g'aˇ duˬ aˬ dui yaw deh˰ deh˰-eu yaw oeˇ hmˬ Ka li nehˬ-ehˇ la˰ ya˰ k'oeˇ taˆ kamˇ shiˇ g'aˬ-euˬ ma lehˇ aˬ dui siˬ nya ma .
45006007	Aˬ jeˬ miˇ neh ehˇ naˇ , tsawˇ haˬ tiˬ g'aˬ shiˇ ngeh , iˬ baˇ-euˬ baoˬ-ahˇ buˬ-iˇ law-iˇ-eu meh .
45006008	Aˬ dui Ka li nehˬ-ehˇ shiˇ-euˬ miˇ neh , aˬ yaw˰ nehˬ-ehˇ ya deh˰ ma lehˇ aˬ dui jah-eu ma .
45006009	Aˬ jeˬ miˇ neh ehˇ naˇ , Ka li-ahˇ shiˇ-euˬ gaˇ paˇ bi g'o˰ deh˰ laˇ g'aˬ-euˬ-aˬ , tiˬ jawˇ-iˬ maˬ paˇ shiˇ-ehˇ , shiˇ-eu jeˬ aˬ yaw˰-ahˇ maˬ paˇ uˆ lahˇ nya meh lehˇ aˬ dui siˬ nya ma .
45006010	Aˬ yaw˰ shiˇ-euˬ miˇ neh , iˬ baˇ-euˬ baoˬ aˬ yaw˰-ahˇ maˬ paˇ g'aˬ leˇ meh . Nymˬ-mˇ aˬ yaw˰ deh˰ lu˰-eu-aˬ , Miˬyehˇ-euˬ g'aˇ duˬ meh .
45006011	K'oeˇ lo˰-ehˇ duˇ ni , naw ma˰ k'aw˰ iˬ baˇ-ahˇ k'aˇ ta˰-eu yawˬ jeˬ na lu˰ la˰ k'oeˇ shiˇ g'aˬ-awˇ , Yeˬsuˇ Ka li baˬ da neh Miˬyehˇ-euˬ g'aˇ duˬ deh˰ lu˰-eu ma lehˇ yawˬ haˇ yawˬ ha noeˬ-awˬ .
45006012	Naw ma˰-euˬ shiˬ shaˬ jiˇ nui k'ahˇ mehˬ nah maˬ ya caw teh ni , shiˇ nya-eu naw ma˰-euˬ shiˬ shaˬ jiˇ g'awˇ mawˇ-ahˇ iˬ baˇ neh taˬ paˇ bi uˆ lahˇ .
45006013	Maˬ muiˬ-eu jeˬ mˇ gaˇ zmˬ-eu keu ka bi pyeu˰-eu g'aˇ duˬ naw ma˰-euˬ g'awˇ mawˇ tiˬ pyehˬ teh˰-ehˇ k'aw˰ iˬ baˇ-euˬ baoˬ-ahˇ maˬ a nehˬ ni , shiˇ-euˬ gaˇ paˇ g'o˰ deh˰ laˇ-euˬ tsawˇ haˬ lo˰-ehˇ naw ma˰-euˬ nui ma g'awˇ mawˇ dawˬ tawˆ lu˰ Miˬyehˇ-ahˇ a nehˬ jiˇ-awˇ , yaw tsaˬ yaw dawˇ jeˬ g'aˇ duˬ zmˬ-eu keu ka bi pyeu˰-awˬ .
45006014	Iˬ baˇ neh naw ma˰-ahˇ taˬ paˇ bi uˆ lahˇ . Aˬ jeˬ miˇ neh ehˇ naˇ , zahˇ dawˬ k'o˰ dawˬ uˬ moˆ naw ma˰ maˬ paˇ jawˇ-ehˇ , Miˬyehˇ-euˬ guiˬ lahˬ yaw dzahˇ uˬ moˆ jawˇ lu˰-eu meh .
45006015	Toˆ-ehˇ ngeuˇ naˇ , aˬ joˆ-ehˇ jahˇ nmˇ . Aˬ dui zahˇ dawˬ k'o˰ dawˬ uˬ moˆ maˬ jawˇ-ehˇ Miˬyehˇ-euˬ guiˬ lahˬ yaw dzahˇ uˬ moˆ jawˇ lu˰-eu miˇ neh iˬ baˇ mˇ-eu la . Maˬ ngeuˇ-a .
45006016	Tsawˇ haˬ tiˬ g'aˬ na-euˬ myawˬ k'ehˇ g'oˆ nehˬ-eu g'aˇ duˬ zaˬ k'aˆ geu˰-eu lehˇ yawˬ ha-euˬ g'awˇ mawˇ a nehˬ g'aˬ shaw naˇ , yawˬ ha myawˬ k'ehˇ g'oˆ nehˬ-eu baw leˬ k'oeˇ g'aˬ-euˬ zaˬ k'aˆ pyeu˰ tsehˆ tsehˆ-euˬ meh lehˇ naw ma˰ siˬ duˬ lu˰ meh . Iˬ baˇ-euˬ ehˇ dawˬ naˇ haˬ naˇ , shiˇ gaˇ ya keuˆ teh˰-a . Miˬyehˇ-euˬ ehˇ dawˬ naˇ haˬ naˇ , aˬ yaw˰-ahˇ tsaˬ leˇ tsahˇ leˇ gaˇ ya keuˆ teh˰-a .
45006017	Ehˇ k'aw˰ , Miˬyehˇ-euˬ guiˬ lahˬ yaw dzahˇ-ahˇ ja ceuˬ-eu tsaˬ meh . Aˬ jeˬ miˇ neh ehˇ naˇ , dzeuˇ laˇ ngeh naw ma˰ iˬ baˇ-euˬ zaˬ k'aˆ pyeu˰-euˬ k'aw˰ , naw ma˰-ahˇ mehˬ nehˬ tsoˆ nehˬ-euˬ la˰ k'oeˇ ya mawˇ taˬ-euˬ yaw tsaˬ yaw dawˇ jeˬ-ahˇ nui ma la˰ k'oeˇ keuˆ ni naw ma˰ naˇ haˬ geu˰-euˬ meh .
45006018	Naw ma˰-ahˇ iˬ baˇ la˰ k'oeˇ bi buˬ bi law-iˇ-awˇ , yaw tsaˬ yaw dawˇ jeˬ-euˬ zaˬ k'aˆ bi pyeu˰ laˇ-euˬ meh .
45006019	Naw ma˰ g'oˆ siˬ g'oˆ shaw nya-eu paw dzeˇ g'aˬ baˬ-eu miˇ neh , yawˬ nah na lu˰ ngehˬ lu˰-eu dawˬ deuˬ-ahˇ zmˬ-awˇ ngaˇ ehˇ-eu ma . Dzeuˇ laˇ ngeh , maˬ tsaˬ maˬ dawˇ-eu la˰ k'oeˇ k'aˬ miˬ sheu-eu jeˬ hawˇ-eu maˬ muiˬ maˬ jaˬ-eu jeˬ-euˬ zaˬ k'aˆ geu˰-eu la˰ k'oeˇ , maˬ tsaˬ maˬ dawˇ-eu jeˬ-ahˇ mˇ-eu g'aˇ duˬ naw ma˰-euˬ nui ma g'awˇ mawˇ dawˬ tawˆ lu˰ a nehˬ-euˬ meh . K'oeˇ lo˰-ehˇ duˇ ni , nymˬ-mˇ poˆ jawˇ-aˬ , yaw tsaˬ yaw dawˇ jeˬ-euˬ zaˬ k'aˆ geu˰-eu la˰ k'oeˇ yaw muiˬ yaw shawˇ jeˬ-ahˇ mˇ-eu g'aˇ duˬ , nui ma g'awˇ mawˇ dawˬ tawˆ lu˰ a nehˬ-awˬ .
45006020	Naw ma˰ iˬ baˇ-euˬ zaˬ k'aˆ geu˰ lu˰ ngeh , yaw tsaˬ yaw dawˇ jeˬ-euˬ uˬ moˆ maˬ jawˇ-aˬ .
45006021	Nymˬ-mˇ naw ma˰ nui daˆ daˆ lu˰-eu gaˇ k'oeˇ deuˬ-ahˇ naw ma˰ mˇ-euˬ miˇ neh aˬ jeˬ za ta . Shiˇ-eu jeˬ-ahˇ za-eu teh˰ meh .
45006022	Ehˇ k'aw˰ , nymˬ-mˇ naw ma˰-ahˇ iˬ baˇ la˰ k'oeˇ bi buˬ-iˇ-awˇ , Miˬyehˇ-euˬ zaˬ k'aˆ bi pyeu˰ laˇ-euˬ meh . Heu poˆ jawˇ naw ma˰ aˬ jeˬ za ta . Naw ma˰-euˬ nui ma g'awˇ mawˇ dawˬ tawˆ lu˰ aˬ yaw˰-ahˇ a nehˬ g'aˬ-euˬ miˇ neh mˬ maˬ maˬ byaˆ zaˇ ziˇ deh˰-eu jeˬ-ahˇ za-eu meh .
45006023	Aˬ jeˬ miˇ neh ehˇ naˇ , iˬ baˇ-euˬ aˇ poeˬ-aˬ , shiˇ-eu jeˬ pyeu˰-eu meh . Ehˇ k'aw˰ , Miˬyehˇ neh yaw˰ ngeh˰-ehˇ bi˰ nehˬ la˰-euˬ la˰ sawˬ-aˬ , aˬ dui-euˬ Sahˬpaˬ Yeˬsuˇ Ka li la˰ k'oeˇ mˬ maˬ maˬ byaˆ zaˇ ziˇ deh˰-eu jeˬ pyeu˰-eu meh .
45007001	Aˬ yui˰ aˬ nyiˇ Ka li zaˬ deuˬ-oˇ , nymˬ-mˇ ngaˇ ehˇ-eu lehˇ g'eh-eu gaˇ kawˆ heu-ahˇ naw ma˰ g'oˆ shaw nya teh˰-a . Aˬ jeˬ miˇ neh ehˇ naˇ , naw ma˰ dawˬ tawˆ lu˰ zahˇ dawˬ k'o˰ dawˬ gaˇ kawˆ siˬ nya meh . Zahˇ dawˬ k'o˰ dawˬ-aˬ , tsawˇ haˬ zaˬ maˬ shiˇ-ehˇ k'aˇ deh˰ k'oeˇ keuˆ ni teh˰-ehˇ uˆ lahˇ-eu meh .
45007002	Yaw jeˬ ma jeˬ ja ngeh , dahˬ dzaˬ-iˇ-euˬ zaˬ miˬ zaˬ tiˬ g'aˬ-aˬ , yawˬ ha-euˬ k'aˬ dzeˇ zaˬ k'oeˇ g'aˬ maˬ shiˇ-ehˇ k'aˇ deh˰ k'oeˇ keuˆ ni aˬ yaw˰-euˬ miˬ zaˬ pyeu˰-eu meh lehˇ zahˇ dawˬ k'o˰ dawˬ ehˇ-eu meh . Ehˇ kaw˰ , k'aˬ dzeˇ zaˬ g'aˬ shiˇ dzeuˇ ngeh jawˇ , zaˬ miˬ zaˬ koeˇ g'aˬ aˬ yaw˰-euˬ miˬ zaˬ meh lehˇ zahˇ dawˬ k'o˰ dawˬ maˬ paˇ ehˇ nya meh .
45007003	K'oeˇ miˇ neh , yawˬ ha-euˬ k'aˬ dzeˇ zaˬ maˬ shiˇ mi naˆ-ehˇ aˬ cawˬ nehˬ-ehˇ jawˇ naˇ , aˬ cawˬ-euˬ miˬ sawˇ yo zaˬ-ahˇ bahˬ-euˬ tsawˇ haˬ lehˇ bi myahˇ teh˰-a . Ehˇ k'aw˰ , yawˬ ha-euˬ k'aˬ dzeˇ zaˬ shiˇ dzeuˇ ngeh jawˇ , k'aˬ dzeˇ zaˬ maˬ paˇ baw-euˬ miˇ neh , yawˬ g'aˬ yawˬ-ahˇ dahˬ dzaˬ paˇ-iˇ k'aw˰ , bahˬ-eu muˆ-eu lehˇ maˬ paˇ sawˇ nya meh .
45007004	Aˬ yui˰ aˬ nyiˇ Ka li zaˬ deuˬ-oˇ , naw ma˰ k'aw˰ k'oeˇ gaˇ duˇ leˇ-eu meh . Zahˇ dawˬ k'o˰ dawˬ-ahˇ ta˰ leˇ-eu jeˬ la˰ k'oeˇ , naw ma˰ shiˇ dzeuˇ jiˇ-euˬ gaˇ duˇ-eu meh . Aˬ jeˬ miˇ neh ehˇ naˇ , naw ma˰ Yeˬsuˇ Ka liˬ-euˬ g'awˇ mawˇ-ahˇ ta˰ leˇ g'aˬ-euˬ meh . Miˬyehˇ-euˬ gaˇ la˰ k'oeˇ aˬ dui gaˇ dahˇ tsoeˬ-eu tsawˇ haˬ pyeu˰ laˇ ni , naw ma˰-aˬ , shiˇ dzeuˇ-euˬ gaˇ Miˬyehˇ neh paˇ bi g'o˰ deh˰ laˇ-euˬ tsawˇ haˬ pyeu˰ laˇ-euˬ meh .
45007005	Aˬ jeˬ miˇ neh ehˇ naˇ , aˬ dui shiˬ shaˬ jiˇ-euˬ nui noeˬ deh˰ lu˰ ngeh , Zahˇ dawˬ k'o˰ dawˬ baˬ da neh iˬ baˇ mˇ maw˰-eu nui k'ahˇ aˬ duiˬ-euˬ g'awˇ mawˇ la˰ k'oeˇ gaˇ mˇ lu˰-awˇ , aˬ dui k'aˇ mˇ k'aˇ shaˇ-euˬ yawˬ jeˬ na lu˰ shiˇ-eu jeˬ-ahˇ aˇ saˬ saˬ leˇ-eu meh .
45007006	Ehˇ k'aw˰ , nymˬ-mˇ poˆ jawˇ-aˬ , Zahˇ dawˬ k'o˰ dawˬ uˬ moˆ aˬ dui buˬ-iˇ law-iˇ g'aˬ-euˬ ma . Aˬ jeˬ miˇ neh ehˇ naˇ , dzeuˇ laˇ ngeh aˬ dui-ahˇ pa˰ taw˰ taˬ-euˬ jeˬ-ahˇ aˬ dui shiˇ dzeuˇ-euˬ ma . Bo˰ doˆ taˬ-euˬ zahˇ dawˬ k'o˰ dawˬ-ahˇ ta˰-eu gaˇ ma yaw oeˇ-ahˇ g'oe-awˇ Miˬyehˇ-euˬ gaˇ-ahˇ aˬ dui mˇ lu˰-eu maˬ ngeuˇ . Yaw sahˇ Miˬyehˇ-ahˇ ta˰-eu gaˇ ma yaw shui˰-ahˇ g'oe-awˇ mˇ lu˰-eu ma .
45007007	Toˆ-ehˇ ngeuˇ naˇ , Zahˇ dawˬ k'o˰ dawˬ k'oeˇ aˬ yawˇ yaw˰ iˬ baˇ ahˇ meh lehˇ aˬ dui ehˇ nmˇ loˇ . Maˬ ngeuˇ-a . Ehˇ k'aw˰ , Zahˇ dawˬ k'o˰ dawˬ jaˆ-eu baˬ da neh iˬ baˇ ehˇ-eu aˬ jeˬ-a lehˇ aˬ dui siˬ nya laˇ-euˬ ma . " Aˬ cawˬ-euˬ myawˬ-ahˇ mehˇ juiˇ taˬ juiˇ " lehˇ Zahˇ dawˬ k'o˰ dawˬ la˰ k'oeˇ maˬ ehˇ taˬ law nmˇ-aˬ , k'oeˇ lo˰-ehˇ mehˇ juiˇ juiˇ-eu jeˬ-ahˇ ngaˇ maˬ siˬ nya-aˇ .
45007008	Ehˇ k'aw˰ , zahˇ dawˬ k'o˰ dawˬ k'oeˇ dawˬ jaˆ-eu baˬ da neh , ngaˬ-euˬ nui ma la˰ k'oeˇ mehˇ juiˇ juiˇ-eu g'awˬ mya jeˬ pyeu˰ doˆ laˇ ni iˬ baˇ ngaˬ-ahˇ kawˆ noeˬ nehˬ la˰ nya-eu meh .
45007009	Zahˇ dawˬ k'o˰ dawˬ k'oeˇ dawˬ maˬ jaˆ law nmˇ-aˬ , iˬ baˇ ehˇ-eu jeˬ yaw shiˇ-ahˇ duˇ teh˰-a . Maˬ muiˬ-eu jeˬ maˬ ya mˇ ni zahˇ dawˬ k'o˰ dawˬ k'oeˇ dawˬ ngaˬ-ahˇ maˬ laˆ tsoeˬ le k'oeˇ keuˆ ni-aˬ , ngaˇ yaw deh˰ ma . Ehˇ k'aw˰ , zahˇ dawˬ k'o˰ dawˬ k'oeˇ dawˬ oe keuˆ ngeh , iˬ baˇ deh˰ doˆ laˇ-awˇ ,
45007010	ngaˇ shiˇ-euˬ gaˇ duˇ miˇ-a . Deh˰-eu jeˬ bi keuˆ le-eu g'aˇ duˬ pyeu˰-eu zahˇ dawˬ k'o˰ dawˬ k'oeˇ dawˬ-aˬ , shiˇ-eu jeˬ bi keuˆ le gaˇ duˇ miˇ-a .
45007011	Aˬ jeˬ miˇ neh ehˇ naˇ , iˬ baˇ k'oeˇ zahˇ dawˬ k'o˰ dawˬ-ahˇ g'oe-eu la˰ k'oeˇ ngaˬ-ahˇ jaˬ myaw˰ myaw˰-awˇ seh˰ nehˬ la˰-euˬ meh .
45007012	K'oeˇ miˇ neh , Zahˇ dawˬ k'o˰ dawˬ-aˬ yaw muiˬ yaw shawˇ meh . Yawˬ dawˬ na lu˰ yaw shawˇ meh . Yaw dawˇ meh . Yaw muiˬ meh .
45007013	Toˆ-ehˇ maˇ-iˬ , muiˬ-eu jaˬ-eu jeˬ k'oeˇ neh ngaˬ-euˬ k'oeˇ taˆ shiˇ-eu jeˬ bi keuˆ le-euˬ ta loˇ . Maˬ ngeuˇ-a . K'oeˇ lo˰-ehˇ jahˇ nehˬ la˰-euˬ k'oeˇ-aˬ , iˬ baˇ neh meh . Aˬ yaw˰ maˇ maˇ ni iˬ baˇ pyeu˰-eu gaˇ kawˆ bya cehˆ ni bi mawˇ duˬ laˇ-eu g'aˇ duˬ , yaw muiˬ jeˬ-ahˇ g'oe-awˇ ngaˬ-euˬ k'oeˇ taˆ shiˇ-eu jeˬ bi keuˆ le-euˬ meh . K'oeˇ miˇ neh , zahˇ dawˬ k'o˰ dawˬ baˬ da neh iˬ baˇ k'oeˇ yaw beh naˆ maˬ tseˇ doeˇ dzehˬ-eu mawˇ duˬ laˇ-eu meh .
45007014	Zahˇ dawˬ k'o˰ dawˬ-aˬ , guiˬ lahˬ sa˰ laˬ-ahˇ ta˰ leˇ-eu jeˬ meh lehˇ aˬ dui siˬ nya ma . Ehˇ k'aw˰ , ngaˇ-aˬ , iˬ baˇ-euˬ zaˬ k'aˆ geu˰-eu lehˇ bi ahˬ ahˇ taˬ-euˬ shiˬ shaˬ jiˇ pi lu˰-eu tsawˇ haˬ zaˬ ma .
45007015	Ngaˇ mˇ lu˰-eu jeˬ-ahˇ ngaˇ maˬ siˬ nya nya . Aˬ jeˬ miˇ neh ehˇ naˇ , yawˬ ha mˇ maw˰-eu jeˬ-ahˇ maˬ mˇ ni , yawˬ ha maˬ mˇ nahˇ-eu jeˬ-ahˇ mˇ-eu nya .
45007016	Ngaˇ mˇ lu˰-eu jeˬ-aˬ , ngaˇ maˬ mˇ maw˰-eu jeˬ pyeu˰-eu miˇ neh , Zahˇ dawˬ k'o˰ dawˬ tsaˬ meh lehˇ ngaˇ ehˇ lu˰ gaˇ duˇ-eu meh .
45007017	K'oeˇ miˇ neh , k'oeˇ lo˰-ehˇ mˇ-euˬ k'oeˇ-aˬ , ngaˬ neh mˇ-euˬ jeˬ maˬ paˇ ngeuˇ meh . Ngaˬ-euˬ la˰ k'oeˇ jawˇ lu˰-eu iˬ baˇ neh mˇ-euˬ jeˬ pyeu˰-eu meh .
45007018	Shiˬ shaˬ jiˇ-euˬ nui noeˬ pi lu˰-eu ngaˬ-euˬ g'awˇ mawˇ heu la˰ k'oeˇ yaw muiˬ jeˬ maˬ ahˇ nya lehˇ ngaˇ siˬ nya ma . Aˬ jeˬ miˇ neh ehˇ naˇ , yaw muiˬ jeˬ mˇ maw˰-eu nui ma ahˇ lu˰ k'aw˰ , k'oeˇ lo˰-ehˇ maˬ mˇ nya nya .
45007019	Yawˬ ha mˇ maw˰-eu yaw muiˬ jeˬ-ahˇ maˬ mˇ ni , yawˬ ha maˬ mˇ nahˇ-eu maˬ muiˬ-eu jeˬ-ahˇ teh˰-ehˇ mˇ m-ehˇ jawˇ-eu nya .
45007020	Ngaˇ-aˬ , yawˬ ha maˬ mˇ maw˰-eu jeˬ-ahˇ mˇ-eu ngeuˇ naˇ , k'oeˇ lo˰-ehˇ mˇ-euˬ k'oeˇ-aˬ , ngaˬ neh mˇ-euˬ jeˬ maˬ paˇ ngeuˇ meh . Ngaˬ-euˬ la˰ k'oeˇ jawˇ-eu iˬ baˇ neh mˇ-euˬ jeˬ pyeu˰-eu meh .
45007021	K'oeˇ miˇ neh , yaw muiˬ jeˬ-ahˇ ngaˇ mˇ maw˰ ngeh , maˬ muiˬ-eu jeˬ-ahˇ teh˰-ehˇ ngaˇ tseˇ geu˰ ni zahˇ tiˬ zahˇ ngaˬ-euˬ la˰ k'oeˇ gaˇ mˇ lu˰-eu nya lehˇ ngaˇ ya siˬ-euˬ ma .
45007022	Ngaˬ-euˬ g'awˇ mawˇ la˰ k'oeˇ mawˇ-aˬ , Miˬyehˇ-euˬ zahˇ dawˬ k'o˰ dawˬ-ahˇ laˬ k'aˬ cehˇ miˇ-a .
45007023	Ehˇ k'aw˰ , ngaˬ-euˬ g'awˇ mawˇ la˰ k'oeˇ yawˬ zahˇ yawˬ gaˇ mˇ lu˰ gaˇ ngaˇ mawˇ-euˬ ma . Zahˇ k'oeˇ zahˇ-aˬ , ngaˇ nui ma tsaˬ-eu zahˇ dawˬ k'o˰ dawˬ-ahˇ deuˆ ceh ceh lu˰-eu meh . Zahˇ k'oeˇ zahˇ neh ngaˬ-ahˇ pa˰ cu˰-awˇ , ngaˬ-euˬ g'awˇ mawˇ la˰ k'oeˇ gaˇ mˇ lu˰-eu iˬ baˇ-euˬ zahˇ sahˇ k'o˰ uˬ moˆ bi jawˇ la˰-euˬ meh .
45007024	Ngaˬ-ahˇ shaˬ zahˬ na˰ dui dui nya . Ngaˬ-ahˇ shiˇ gaˇ sheuˬ g'eh lu˰-eu ngaˬ-euˬ g'awˇ mawˇ heu mawˇ la˰ k'oeˇ ngaˬ-ahˇ ka k'o˰ nehˬ la˰-eu aˬ suˇ g'aˬ jawˇ ta . Miˬyehˇ jawˇ meh .
45007025	Aˬ dui-euˬ Sahˬpaˬ Yeˬsuˇ Ka li-ahˇ g'oe-awˇ aˬ dui-ahˇ ka k'o˰ nehˬ la˰-euˬ Miˬyehˇ-euˬ guiˬ lahˇ-ahˇ ja ceuˬ kaˇ-euˇ . Ngaˇ heu lo˰-ehˇ shaˬ lu˰-eu ma . Ngaˬ-euˬ nui ma teh˰-ehˇ Miˬyehˇ-euˬ zahˇ dawˬ k'o˰ dawˬ mehˬ nah caw teh nya-awˇ , ngaˬ-euˬ shiˬ shaˬ jiˇ-aˬ , iˬ baˇ-euˬ zahˇ sahˇ k'o˰ mehˬ nah caw teh lu˰-eu ma .
45008001	K'oeˇ miˇ neh , Yeˬsuˇ Ka li la˰ k'oeˇ jawˇ lu˰-eu tsawˇ haˬ deuˬ-aˬ , nymˬ-mˇ yaˇ k'aˬ daˇ nehˬ-eu jeˬ-ahˇ maˬ ya daˬ-a .
45008002	Aˬ jeˬ miˇ neh ehˇ naˇ , aˬ dui-ahˇ Yeˬsuˇ Ka li la˰ k'oeˇ bi deh˰ la˰-euˬ Yaw sahˇ Miˬyehˇ-euˬ baoˬ-aˬ , iˬ baˇ hawˇ-eu shiˇ-eu jeˬ-euˬ zahˇ sahˇ k'o˰ uˬ moˆ aˬ dui-ahˇ bi buˬ-iˇ la˰-euˬ meh .
45008003	Shiˬ shaˬ jiˇ-euˬ nui noeˬ g'aˬ baˬ-eu miˇ neh , Zahˇ dawˬ k'o˰ dawˬ neh maˬ mˇ byah nya-euˬ jeˬ-ahˇ Miˬyehˇ mˇ byah-euˬ meh . Iˬ baˇ-ahˇ bi sha dzeh-eu g'aˇ duˬ , aˬ yaw˰-euˬ Zaˬmaˇ-ahˇ iˬ baˇ ahˇ-eu tsawˇ haˬ zaˬ-euˬ shiˬ shaˬ jiˇ g'awˇ mawˇ pi-awˇ bi oe-euˬ la˰ k'oeˇ , shiˬ shaˬ jiˇ nui noeˬ la˰ k'oeˇ ahˇ-eu iˬ baˇ-ahˇ yaˇ k'aˬ bi daˇ le-euˬ meh .
45008004	Shiˬ shaˬ jiˇ nui noeˬ mehˬ nah maˬ caw teh-ehˇ , Yaw sahˇ Miˬyehˇ mehˬ nah caw teh-awˇ deh˰ lu˰-eu aˬ dui-euˬ la˰ k'oeˇ , Zahˇ dawˬ k'o˰ dawˬ la˰ k'oeˇ ehˇ taˬ-euˬ yaw tsaˬ yaw dawˇ jeˬ nui k'ahˇ tiˬ shiˇ byah laˇ nya ni , Miˬyehˇ k'oeˇ lo˰-ehˇ mˇ-euˬ meh .
45008005	Shiˬ shaˬ jiˇ-euˬ nui noeˬ neh k'aˇ bi deh˰-euˬ lo˰-ehˇ deh˰-eu tsawˇ haˬ deuˬ-aˬ , shiˬ shaˬ jiˇ-euˬ nui k'ahˇ neh bi uˆ lahˇ-euˬ tsawˇ haˬ deuˬ pyeu˰-eu meh . Yaw sahˇ Miˬyehˇ neh k'aˇ bi deh˰-euˬ lo˰-ehˇ deh˰-eu tsawˇ haˬ deuˬ-aˬ , Yaw sahˇ Miˬyehˇ-euˬ nui k'ahˇ neh bi uˆ lahˇ-euˬ tsawˇ haˬ deuˬ pyeu˰-eu meh .
45008006	Shiˬ shaˬ jiˇ-euˬ nui noeˬ neh bi uˆ lahˇ-euˬ jeˬ-aˬ , shiˇ-eu jeˬ-ahˇ aˇ saˬ saˬ leˇ-eu meh . Yaw sahˇ Miˬyehˇ neh bi uˆ lahˇ-euˬ tsawˇ haˬ deuˬ-aˬ , deh˰-eu jeˬ hawˇ-eu nui saˇ o˰-eu jeˬ-ahˇ aˇ saˬ saˬ leˇ-eu meh .
45008007	Tsawˇ haˬ ti g'aˬ yawˬ ha-euˬ shiˬ shaˬ jiˇ nui noeˬ neh bi uˆ lahˇ shaw naˇ , Miˬyehˇ-ahˇ muiˇ-eu tsawˇ haˬ pyeu˰ laˇ-eu meh . Aˬ jeˬ miˇ neh ehˇ naˇ , Miˬyehˇ-euˬ zahˇ dawˬ k'o˰ dawˬ-ahˇ aˬ yaw˰ maˬ caw teh-a . Caw teh-eu g'aˇ duˬ maˇ maˇ ni maˬ g'eh nya-a .
45008008	Yawˬ ha-euˬ shiˬ shaˬ jiˇ nui noeˬ ehˇ dawˬ naˇ haˬ-eu tsawˇ haˬ-aˬ , Miˬyehˇ nui k'ahˇ shiˇ-eu tsawˇ haˬ maˬ pyeu˰ laˇ nya-a .
45008009	Nui ma la˰ k'oeˇ Miˬyehˇ-euˬ Yaw sahˇ maˇ maˇ ni jawˇ naˇ , yawˬ ha-euˬ shiˬ shaˬ jiˇ nui noeˬ neh k'aˇ bi deh˰-euˬ lo˰-ehˇ maˬ deh˰ ni , Yaw sahˇ Miˬyehˇ-euˬ ehˇ dawˬ naˇ haˬ-awˇ deh˰ teh˰-a . Yawˬ ha la˰ k'oeˇ Ka liˬ-euˬ Yaw sahˇ maˬ jawˇ-eu tsawˇ haˬ aˬ geu g'aˬ maˬ kaˬ , aˬ yaw˰-ahˇ maˬ ta˰-a .
45008010	Ehˇ k'aw˰ , naw ma˰ la˰ k'oeˇ Ka li jawˇ naˇ , iˬ baˇ baˬ da neh naw ma˰-euˬ g'awˇ mawˇ shiˇ-euˬ k'aw˰ , yaw tsaˬ yaw dawˇ jeˬ ba da neh naw ma˰-euˬ sa˰ laˇ deh˰ lu˰-eu meh .
45008011	Yeˬsuˇ-ahˇ shiˇ-euˬ gaˇ bi g'o˰ deh˰ laˇ-euˬ Miˬyehˇ-euˬ Yaw sahˇ k'oeˇ naw ma˰-euˬ la˰ k'oeˇ jawˇ naˇ , Ka li-ahˇ shiˇ-euˬ gaˇ bi g'o˰ deh˰ laˇ-euˬ k'oeˇ g'aˬ naw ma˰-euˬ la˰ k'oeˇjawˇ-eu aˬ yaw˰-euˬ Yaw sahˇ Miˬyehˇ-ahˇ g'oe-awˇ , shiˇ nya-eu naw ma˰-euˬ g'awˇ mawˇ-ahˇ deh˰-eu jeˬ bi˰ nehˬ la˰ teh˰-a .
45008012	K'oeˇ miˇ neh aˬ yui˰ aˬ nyiˇ Ka li zaˬ deuˬ-oˇ , aˬ dui-aˬ , dziˇ dzoˆ na˰-eu tsawˇ haˬ ma . Ehˇ k'aw˰ , shiˬ shaˬ jiˇ-euˬ nui k'ahˇ mˇ-eu g'aˇ duˬ na˰-eu maˬ ngeuˇ .
45008013	Aˬ jeˬ miˇ neh ehˇ naˇ , shiˬ shaˬ jiˇ nui noeˬ mehˬ nah naw ma˰ deh˰ g'eh naˇ , ya shiˇ teh˰-a . Ehˇ k'aw˰ , Yaw sahˇ miˬyehˇ-ahˇ g'oe-eu la˰ k'oeˇ iˬ baˇ mˇ-eu nui ma-ahˇ laˆ seh˰ naˇ , ya deh˰ teh˰-a .
45008014	Miˬyehˇ-euˬ Yaw sahˇ sheuˬ g'eh-eu mehˬ nah deh˰ g'eh-eu tsawˇ haˬ deuˬ-aˬ , Miˬyehˇ-euˬ zaˬ meh .
45008015	Aˬ jeˬ miˇ neh ehˇ naˇ , Miˬyehˇ neh naw ma˰-ahˇ bi˰-euˬ Yaw sahˇ Miˬyehˇ-aˬ , naw ma˰-ahˇ zaˬ k'aˆ maˬ bi geu˰-eu uˬ ta˰ , naw ma˰ guˆ-iˇ ni maˬ jahˇ-a . Naw ma˰ Miˬyehˇ-euˬ zaˬ pyeu˰ laˇ ni jahˇ-eu meh . Yaw sahˇ Miˬyehˇ-euˬ baoˬ-ahˇ g'oe-eu la˰ k'oeˇ Miˬyehˇ-ahˇ " Aˬda-oˇ , ngaˬ Da-oˇ " lehˇ aˬ dui kuˇ-eu ma .
45008016	Aˬ dui Miˬyehˇ-euˬ zaˬ pyeu˰-eu gaˇ kawˆ , Yaw sahˇ Miˬyehˇ hawˇ-eu aˬ dui-euˬ sa˰ laˇ tiˬ kawˆ lo˰-ehˇ saˇ kiˇ kamˬ-eu meh .
45008017	Aˬ dui-aˬ , aˬ yaw˰-euˬ zaˬ pyeu˰-eu miˇ neh , aˬ yaw˰-euˬ jeˬ biˇ o˰-eu tsawˇ haˬ ma . Miˬyehˇ neh Ka li-ahˇ bi˰-eu lehˇ lehˬ hmˬ taˬ-euˬ jeˬ biˇ k'aw˰ , Ka li nehˬ-ehˇ tiˬ kawˆ lo˰-ehˇ aˬ duiˬ za ma . Aˬ jeˬ miˇ neh ehˇ naˇ , k'ehˬ-eu k'aˆ-eu jeˬ-ahˇ Ka li nehˬ-ehˇ tiˬ kawˆ lo˰-ehˇ aˬ dui daˬ naˇ , aˬ yaw˰ nehˬ-ehˇ tiˬ kawˆ lo˰-ehˇ yaw sheh˰ k'ahˬ sehˇ za teh˰-a .
45008018	Heu ziˇ la˰ k'oeˇ aˬ dui ya daˬ lu˰-eu heu-aˬ , aˬ kaˇ aˬ dui-ahˇ bi˰ la˰-eu yaw sheh˰ k'ahˬ sehˇ-ahˇ shaˇ cehˆ haw naˇ , tiˬ paw˰-iˬ ehˇ nya˰ maˬ nyeuˆ-aˇ lehˇ ngaˇ noeˬ duˬ taˬ-euˬ ma .
45008019	Miˬyehˇ neh aˬ yaw˰-euˬ zaˬ deuˬ pah mehˬ nehˬ la˰ gaˇ , k'aˇ beh taˬ-euˬ jeˬ dawˬ tawˆ lu˰ noeˬ tmˬ dui dui-eu la˰ k'oeˇ lo˰ lu˰-eu meh .
45008020	K'aˇ beh taˬ-euˬ yawˬ jeˬ na lu˰ , laˆ cawˆ-eu jeˬ-ahˇ ya daˬ-eu meh . Ehˇ k'aw˰ , aˬ yawˇ yaw˰ k'oeˇ lo˰-ehˇ ya daˬ-eu maˬ ngeuˇ-a . Miˬyehˇ nui ma tsaˬ-eu miˇ neh k'oeˇ lo˰-ehˇ pyeu˰ lu˰-eu meh . Ehˇ k'aw˰ , noeˬ tmˬ duˬ heu lo˰-ehˇ jaˆ-a siˬ .
45008021	K'aˇ beh taˬ-euˬ yawˬ jeˬ na lu˰ peuˬ-iˇ cawˆ-iˇ-eu jeˬ-euˬ baoˬ uˬ moˆ zaˬ k'aˆ maˬ ya geu˰ ni dzeuˇ-iˇ-awˇ , Miˬyehˇ-euˬ zaˬ deuˬ nehˬ-ehˇ tiˬ kawˆ lo˰-ehˇ yaw sheh˰ k'ahˬ sehˇ huiˬ-eu buˬ-iˇ law-iˇ-eu jeˬ-ahˇ za-eu aˇ nah keuˆ le teh˰-a .
45008022	K'aˇ beh taˬ-euˬ yawˬ jeˬ na lu˰ iˬ nah keuˆ ni shaˬ zahˬ na˰-awˇ , zaˬ baw ngeh naˇ-eu miˇ neh mahˇ-eu lo˰-ehˇ ya mahˇ lu˰-eu aˬ dui siˬ nya-eu ma .
45008023	Beh taˬ-euˬ jeˬ teh˰-ehˇ k'oeˇ lo˰-ehˇ mahˇ lu˰-eu maˬ ngeuˇ-a . Miˬyehˇ neh bi˰ le˰-euˬ la˰ sawˬ za beh beh-euˬ deuˬ pyeu˰-eu Yaw sahˇ Miˬyehˇ za-euˬ aˬ dui ma˰ k'aw˰ , aˬ dui-ahˇ aˬ yaw˰-euˬ zaˬ bi pyeu˰ laˇ-awˇ , aˬ dui-euˬ nui ma g'awˇ mawˇ dawˬ tawˆ lu˰ bi buˬ-iˇnehˬ la˰-eu g'aˇ duˬ Miˬyehˇ-ahˇ lo˰ lu˰ ngeh , nui ma la˰ k'oeˇ mahˇ mahˇ-ehˇ shaˬ lu˰-eu ma .
45008024	A dui-euˬ noeˬ tmˬ-eu jeˬ baˬ da neh , ka k'o˰-eu jeˬ za-euˬ ma . Noeˬ tmˬ-eu jeˬ-ahˇ ya mawˇ g'aˬ shaw naˇ , k'oeˇ-aˬ , noeˬ tmˬ-eu jeˬ maˬ paˇ ngeuˇ meh . Ya mawˇ lu˰-eu jeˬ-ahˇ noeˬ tmˬ-eu aˬ suˇ g'aˬ jawˇ ta .
45008025	Ehˇ k'aw˰ , maˬ mawˇ-euˬ jeˬ-ahˇ aˬ dui noeˬ tmˬ-eu ngeuˇ naˇ , nui ma g'awˬ mahˇ ni taˬ-awˇ ya dawˬ meh .
45008026	K'oeˇ gaˇ duˇ ni , aˬ dui g'aˬ baˬ-eu miˇ neh Yaw sahˇ Miˬyehˇ caw ba le-euˬ meh . Aˬ dui guiˬ lahˬ aˬ joˆ-ehˇ ya shaˇ-eu gaˇ kawˆ aˬ dui maˬ siˬ nya-eu miˇ neh , Yaw sahˇ Miˬyehˇ aˬ dui-euˬ dah zaˇ k'aˬ meh neh maˬ ja mehˬ nya-eu jeˬ mahˇ mahˇ-ehˇ Miˬyehˇ-ahˇ shaˇ-eu meh .
45008027	Tsawˇ haˬ zaˬ-euˬ nui ma-ahˇ haw mawˇ nya-eu Miˬyehˇ-aˬ , Yaw sahˇ Miˬyehˇ noeˬ lu˰-eu jeˬ-ahˇ siˬ nya-eu meh . Aˬ jeˬ miˇ neh ehˇ naˇ , Yaw sahˇ Miˬyehˇ-aˬ , Miˬyehˇ-euˬ tsawˇ haˬ deuˬ-euˬ dah zaˇ , Miˬyehˇ-euˬ nui ma-ahˇ tsaˬ ni guiˬ lahˬ shaˇ-eu meh .
45008028	Miˬyehˇ-euˬ nui k'ahˇ mˇ-eu g'aˇ duˬ kuˇ doˆ taˬ-euˬ aˬ yaw˰-ahˇ gaˬ-eu tsawˇ haˬ deuˬ g'aˇ duˬ , yawˬ jeˬ na lu˰ la˰ k'oeˇ yaw muiˬ jeˬ doˆ laˇ ni Miˬyehˇ mˇ lu˰ meh lehˇ aˬ dui siˬ nya ma .
45008029	Miˬyehˇ-euˬ Zaˬmaˇ-aˬ , mehˇ nmˇ g'awˬ mya ni la˰ k'oeˇ aˬ yui˰ yui˰ saˬ g'aˬ lo˰-ehˇ pyeu˰ laˇ-awˇ , Miˬyehˇ neh tseˇ doˆ g'aˬ-euˬ tsawˇ haˬ deuˬ Zaˬmaˇ-ahˇ duˇ laˇ ni Miˬyehˇ neh sheuˬ ceuˆ doˆ taˬ-euˬ meh .
45008030	Aˬ yaw˰ neh sheuˬ ceuˆ doˆ taˬ-euˬ tsawˇ haˬ deuˬ-ahˇ aˬ yaw˰ kuˇ-euˬ meh . Aˬ yaw˰ neh kuˇ-euˬ tsawˇ haˬ deuˬ aˬ yaw˰-ahˇ tsaˬ leˇ tsahˇ leˇ nya ni aˬ yaw˰ jahˇ-euˬ meh . Aˬ yaw˰-ahˇ tsaˬ leˇ tsahˇ leˇ g'aˬ-euˬ tsawˇ haˬ deuˬ-ahˇ aˬ yaw˰-euˬ yaw sheh˰ k'ahˬ sehˇ bi˰ nehˬ-euˬ meh .
45008031	Gaˇ kawˆ heu-ahˇ ta˰ leˇ-awˇ , aˬ dui aˬ joˆ-ehˇ ehˇ nmˇ . Miˬyehˇ aˬ dui jawˇ paw pyawˬ naˇ , aˬ dui-ahˇ aˬ suˇ g'aˬ paˇ ciˬ daˬ laˇ peuˬ nmˇ .
45008032	Yawˬ ha-euˬ Zaˬmaˇ-ahˇ keuˆ ni ciˇ k'o˰ maˬ k'o˰ ni aˬ dui dawˬ tawˆ lu˰ g'aˇ duˬ bi˰ nehˬ le˰-euˬ Miˬyehˇ-aˬ , aˬ yaw˰ k'aˇ jaˆ-eu jeˬ dawˬ tawˆ lu˰ aˬ dui-ahˇ maˬ bi˰ la˰-aˇ loˇ .
45008033	Miˬyehˇ neh tseˇ doˆ-euˬ tsawˇ haˬ deuˬ iˬ baˇ maˬ ahˇ-a lehˇ Miˬyehˇ neh ehˇ tsehˆ g'aˬ-euˬ-aˬ , aˬ suˇ g'aˬ paˇ teh ngehˬ leˇ-eu jawˇ nmˇ .
45008034	Toˆ-ehˇ ngeuˇ naˇ , aˬ yaw˰ ma˰ iˬ baˇ ahˇ meh lehˇ aˬ suˇ g'aˬ paˇ ehˇ nmˇ . Tiˬ g'aˬ-iˬ maˬ paˇ ehˇ-aˇ . Shiˇ g'aˬ-euˬ gaˇ Miˬyehˇ neh paˇ bi g'o˰ deh˰ laˇ-awˇ , Miˬyehˇ-euˬ aˇ maˇ paw jawˇ-awˇ aˬ dui-euˬ g'aˇ duˬ Miˬyehˇ-ahˇ shaˇ lu˰-eu g'aˬ pyeu˰-eu Yeˬsuˇ Ka li k'aw˰ , k'oeˇ lo˰-ehˇ maˬ ehˇ-aˇ .
45008035	Yeˬsuˇ Ka liˬ-euˬ g'oeˇ-eu gaˬ-eu jeˬ-ahˇ aˬ dui ya g'awˬ-iˇ ni , aˬ geu jeˬ laˆ pyaˆ laˇ nya ta . Shaˬ zahˬ mˇ-eu jeˬ loˇ . Noeˬ dui noeˬ duiˇ-eu jeˬ loˇ . K'ehˬ-eu k'aˆ-eu jeˬ loˇ . Meh˰-eu shu˰-eu jeˬ loˇ . Iˇ shaˬ shaˬ-eu jeˬ loˇ . Guˆ-eu gaˆ-eu jeˬ loˇ . Miˬ zaˬ mi cehˇ loˇ .
45008036	Jaˇli˰ la˰ k'oeˇ heu lo˰-ehˇ ehˇ taˬ-euˬ jaˆ-eu meh . " Nawˬ-euˬ ba da neh seh˰ laˇ gaˇ , nah ga ni nga ma˰ daˬ-euˬ ma . Seh˰-eu lehˇ g'eh-eu yawˇ lo˰-ehˇ , nga ma˰-ahˇ jahˇ nehˬ la˰-euˬ meh . "
45008037	Maˬ ngeuˇ . Aˬ dui-ahˇ gaˬ-eu g'aˬ baˬ da neh k'oeˇ deuˬ dawˬ tawˆ lu˰-ahˇ aˬ dui yaw muiˬ paˬ-ehˇ g'aˬ leˇ-euˬ ma .
45008038	Aˬ jeˬ miˇ neh ehˇ naˇ , aˬ yaw˰-euˬ g'oeˇ-eu gaˬ-eu jeˬ-ahˇ aˬ dui ya g'awˬ-iˇ ni tiˬ jeˬ-iˬ maˬlaˆ pyaˆ laˇ nya-aˇ lehˇ ngaˇ siˬ duˬ taˬ-euˬ ma . Shiˇ-eu jeˬ maˬ ehˇ , deh˰-eu jeˬ maˬ ehˇ , mˬ taˆ g'aˬ k'ehˇ deuˬ maˬ ehˇ , mˬ k'oeˇ taˆ uˆ lahˇ lu˰-eu deuˬ maˬ ehˇ , mˬ taˆ-euˬ baoˬ deuˬ maˬ ehˇ , heu ziˇ maˬ ehˇ , aˬ kaˇ kaˇ ziˇ maˬ ehˇ ,
45008039	Mˬ taˆ miˇ k'ahˬ maˬ ehˇ , miˇ oˆ miˇ k'ahˬ maˬ ehˇ , tiˬ jeˬ-iˬ maˬ laˆ pyaˆ laˇ nya-a . K'aˇ beh taˬ-euˬ jeˬ dawˬ tawˆ lu˰ la˰ k'oeˇ , Miˬyehˇ-euˬ g'oeˇ-eu gaˬ-eu jeˬ-ahˇ aˬ dui ya g'awˬ-iˇ ni laˆ pyaˆ laˇ nya-eu tiˬ jeˬ-iˬ maˬ jaˆ-a . G'oeˇ-eu gaˬ-eu k'oeˇ-aˬ , aˬ dui-euˬ Sahˬpaˬ Yeˬsuˇ Ka li baˬ da neh aˬ dui-euˬ pyeu˰ tsehˆ tsehˆ-euˬ ma .
45009001	Ngaˇ dawˇ coe ni ehˇ-eu ma . Ka li-euˬ tsawˇ haˬ pyeu˰-eu miˇ neh jaˬ myaw˰ maˬ myaw˰ . Muiˬ-eu Shawˇ-eu Yaw sahˇ Miˬyehˇ uˆ lahˇ-eu ngaˬ-euˬ siˬ nya-eu nui ma k'aw˰ , ngaˇ jaˬ myaw˰ maˬ myaw˰-a lehˇ ngaˬ-ahˇ maˇ jawˆ ni ehˇ nehˬ la˰-eu meh .
45009002	Ngaˇ aˇ naˆ ni noeˬ shaˬ lu˰-eu nga . Ngaˬ-euˬ shiˬ shaˬ pyeu˰-eu ngaˬ-euˬ tsawˇ haˬ deuˬ g'aˇ duˬ , ngaˬ-euˬ nui ma la˰ k'oeˇ maˬ tsehˆ leˇ ni shaˬ zahˬ aˇ naˆ ni ya mˇ lu˰-eu nga .
45009003	Aˬ yaw˰ ma˰-euˬ g'aˇ duˬ Miˬyehˇ yaˬ k'ehˇ yaˬ nehˬ la˰-eu jeˬ-ahˇ ngaˇ daˬ-awˇ , Ka li-ahˇ g'awˬ tsehˆ ya tsehˆ k'aw˰ nui k'ahˇ shiˇ ma .
45009004	Aˬ yaw˰ ma˰ Miˬyehˇ-euˬ tsawˇ haˬ meh . Aˬ yaw˰ ma˰-ahˇ aˬ yaw˰-euˬ zaˬ bi geu˰-awˇ , aˬ yaw˰-euˬ yaw sheh˰ k'ahˬ sehˇ pah mehˬ nehˬ-euˬ meh . Aˬ yaw˰ ma˰ nehˬ-ehˇ aˬ yaw˰ dawˬ ma saˇ jaˇ dzaˬ-awˇ , Zahˇ dawˬ k'o˰ dawˬ bi˰ nehˬ-euˬ meh . Aˬ yaw˰ ma˰ Miˬyehˇ-ahˇ dawˇ coe ni uˬ duˬ tahˬ-eu gaˇ kawˆ siˬ nya meh . Miˬyehˇ-euˬ saˇ jaˇ za-euˬ tsawˇ haˬ pyeu˰-eu meh .
45009005	Aˬ yaw˰ ma˰-aˬ , tsawˇ myahˇ doˆ dui dui-eu Heˬbyehˇ tsawˇ haˬ aˬ poeˬ aˬ bawˇ k'oeˇ deuˬ o neh jeuˬ le o le-euˬ tsawˇ haˬ deuˬ meh . Yeˬsuˇ Ka li k'aw˰ , tsui˰ ta˰ gaˇ neh sawˇ le˰ naˇ , aˬ yaw˰ ma˰-euˬ tsawˇ jeuˬ pyeu˰-eu meh . Dawˬ tawˆ k'oeˇ taˆ uˆ lahˇ-eu Miˬyehˇ-ahˇ mˬ maˬ maˬ byaˆ zaˇ ziˇ ja ceuˬ lu˰-uˇ . Aˬ miˬ .
45009006	Miˬyehˇ neh saˇ jaˇ dzaˬ taˬ-euˬ lo˰-ehˇ maˬ pyeu˰ laˇ-aˬ lehˇ ngaˇ ehˇ-eu maˬ ngeuˇ . Miˬyehˇ neh saˇ jaˇ dzaˬ taˬ-euˬ lo˰-ehˇ aˬ diˇ pyeu˰ laˇ taˬ-euˬ meh . Aˬ jeˬ miˇ neh ehˇ naˇ , Miˬyehˇ neh tseˇ doˆ-euˬ tsawˇ haˬ deuˬ la˰ k'oeˇ , Iˇsaˬleˬlaˆ tsawˇ haˬ deuˬ teh˰-ehˇ maˬ ngeuˇ ni , aˬ cawˬ tsawˇ jeuˬ k'aw˰ ahˇ-eu meh .
45009007	Aˬbyaˬhaˬ o neh k'aˇ jeuˬ k'aˇ o le-euˬ dawˬ tawˆ lu˰ , Miˬyehˇ-euˬ zaˬ maˇ maˇ ni maˬ ngeuˇ-a . " Iˇtsaˆ o neh jeuˬ le o le-euˬ zaˬ deuˬ-ahˇ teh˰-ehˇ nawˬ-euˬ zaˬ lehˇ sawˇ nehˬ ma " lehˇ , Aˬbyaˬhaˬ-ahˇ Miˬyehˇ ehˇ nehˬ-euˬ meh .
45009008	Ehˇ maw˰-eu dawˬ tsui˰-aˬ , k'aˇ deh˰ doˆ le-euˬ zaˬ deuˬ Miˬyehˇ-euˬ zaˬ maˇ maˇ ni maˬ ngeuˇ-a . Ehˇ k'aw˰ , Miˬyehˇ neh saˇ jaˇ dzaˬ-awˇ bi deh˰ doˆ le-euˬ Aˬbyaˬhaˬ-euˬ zaˬ deuˬ uˆ deuˬ-aˬ , maˇ maˇ ni g'eh-eu Miˬyehˇ-euˬ zaˬ deuˬ uˆ deuˬ meh .
45009009	A jeˬ miˇ neh ehˇ naˇ , Miˬyehˇ saˇ jaˇ dzaˬ ngeh , " Aˇ yamˬ tsaˬ laˇ ngeh ngaˇ tiˬ poˆ paˇ oe ma . K'oeˇ ngeh , Saˬlaˇ aˬ li tiˬ li ciˬ teh˰-a " lehˇ ehˇ-awˇ dzaˬ-euˬ meh .
45009010	K'oeˇ uˬ ta˰ , Leˬbehˇka˰-euˬ aˬ li nyiˬ li lu˰ , aˬ da Iˇtsaˆ tiˬ g'aˬ-euˬ zaˬ teh˰ meh .
45009011	Miˬyehˇ neh noeˬ taˬ-euˬ jeˬ maˬ ya bi tsehˆ-iˇ ni , aˬ li k'oeˇ nyiˬ li la˰ k'oeˇ tiˬ li-ahˇ tseˇ doˆ-eu g'aˇ duˬ Miˬyehˇ lehˬ hmˬ taˬ-euˬ miˇ neh , " Aˬ yui˰ g'aˬ-aˬ , aˬ nyiˇ g'aˬ-euˬ zaˬ k'aˆ ya geu˰ teh˰-a " lehˇ , Leˬbehˇka˰-ahˇ ehˇ nehˬ-euˬ meh . Aˬ yaw˰ nya˰ nmˇ maˬ deh˰ le mi naˆ-ehˇ , k'oeˇ lo˰-ehˇ ehˇ taˬ-euˬ meh . Aˬ nya˰ nmˇ yaw muiˬ yaw doeˇ tiˬ jeˬ-iˬ maˬ mˇ nya laˇ mi naˆ-ehˇ ehˇ taˬ-euˬ dawˬ pyeu˰-eu meh . K'oeˇ miˇ neh , Miˬyehˇ neh tseˇ doˆ-euˬ lehˇ ehˇ-eu-aˬ , aˬ yaw˰ kuˇ maw˰-eu g'aˬ-ahˇ kuˇ gaˇ ehˇ-eu meh . Aˬ nya˰ nmˇ neh mˇ-euˬ yaw muiˬ yaw doeˇ-ahˇ tiˬ jeˬ-iˬ maˬ ta˰-a .
45009013	" Yaˬkoˆ-ahˇ ngaˇ noeˬ dzoeˇ-awˇ , Iˇsawˇ-ahˇ maˬ noeˬ dzoeˇ nya " lehˇ , Jaˇli˰ la˰ k'oeˇ ehˇ taˬ-euˬ meh .
45009014	Toˆ-ehˇ ngeuˇ naˇ , Miˬyehˇ maˬ tsaˬ maˬ dawˇ nga lehˇ aˬ dui ehˇ nmˇ loˇ . Maˬ ngeuˇ-a .
45009015	Aˬ jeˬ miˇ neh ehˇ naˇ , " Ngaˇ g'awˬ shaˬ gaˬ maw˰-eu tsawˇ haˬ-ahˇ g'awˬ shaˬ gaˬ-awˇ , ngaˇ ngehˬ g'eh nehˬ maw˰-eu tsawˇ haˬ-ahˇ ngehˬ g'eh-eu ma " lehˇ , Moˇseˬ-ahˇ aˬ yaw˰ ehˇ nehˬ-euˬ meh .
45009016	K'oeˇ miˇ neh , yawˬ jeˬ na lu˰ tsawˇ haˬ zaˬ-euˬ nui k'ahˇ hawˇ-eu tsawˇ haˬ zaˬ neh mˇ-euˬ shaˇ-euˬ k'oeˇ taˆ pyeu˰ laˇ-eu maˬ ngeuˇ-a . Miˬyehˇ g'awˬ shaˬ gaˬ-eu uˬ moˆ pyeu˰ laˇ-eu teh˰ meh .
45009017	Jaˇli˰ la˰ k'oeˇ Iˇjiˇtuˆ sahˬ paˬ-ahˇ heu lo˰-ehˇ ehˇ nehˬ taˬ-euˬ jaˆ-eu meh . " Miˇ tsaˬ heu dawˬ tawˆ lu˰ k'oeˇ taˆ ngaˬ-euˬ baoˬ bi mawˇ-awˇ , ngaˬ-euˬ tsawˇ myahˇ bi huiˬ byah-iˇ-eu g'aˇ duˬ nawˬ-ahˇ zmˬ-eu lehˇ sahˬ paˬ ka nehˬ taˬ-euˬ ma . "
45009018	K'oeˇ miˇ neh , Miˬyehˇ-aˬ , aˬ yaw˰ g'awˬ shaˬ gaˬ maw˰-eu tsawˇ haˬ-ahˇ g'aw shaˬ gaˬ-awˇ , aˬ yaw˰ nui ma bi g'ahˇ maw˰-eu tsawˇ haˬ-ahˇ nui ma bi g'ahˇ-eu meh .
45009019	Toˆ-ehˇ ngeuˇ naˇ , Miˬyehˇ-euˬ nui noeˬ-ahˇ tiˬ g'aˬ-iˬ maˬ laˆ tsoeˬ nya-eu-aˬ , tsawˇ haˬ zaˬ-ahˇ Miˬyehˇ aˬ jeˬ iˬ baˇ taˬ k'aˇ paˇ za ta " lehˇ naw ma˰ tiˬ g'aˬ na ngaˬ-ahˇ naˇ haˬ maw˰ teh˰-a .
45009020	Ehˇ k'aw˰ , cawˬ-oˇ , Miˬyehˇ-ahˇ dawˬ poˆ poˆ leˇ paˬ-ehˇ nawˇ aˬ suˇ g'aˬ te . " Nawˇ ngaˬ-ahˇ aˬ jeˬ miˇ neh heu lo˰-ehˇ tehˆ nehˬ la˰ te " lehˇ , oeˬ lahˬ tehˆ-eu tsawˇ haˬ-ahˇ miˇ tsaˬ oeˬ lahˬ dawˬ poˆ poˆ leˇ nya ta loˇ .
45009021	Oeˬ lahˬ tehˆ-eu tsawˇ haˬ miˇ tsaˬ shaˬ jehˆ yuˇ-awˇ , yawˬ ha k'aˇ tehˆ maw˰-eu lo˰-ehˇ maˬ tehˆ nya ta loˇ . Shaˬ jehˆ aˬ yaw˰ tiˬ k'oˇ-ahˇ teh˰-ehˇ miˇ tsaˬ nyiˬ tsuˆ tsuˆ doˆ-awˇ , aˬ yaw˰ neh k'aˇ noeˬ-euˬ lo˰-ehˇ , bawˬ-iˬ g'eh ngeh zmˬ-eu g'aˇ duˬ muiˬ-eu oeˬ lahˬ hawˇ-eu , nui gaˇ zmˬ-eu g'aˇ duˬ yaw k'aˆ-ehˇ maˬ muiˬ-eu oeˬ lahˬ maˬ tehˆ beu nya ta loˇ .
45009022	Miˬyehˇ neh mˇ-euˬ jeˬ k'aw˰ , k'oeˇ lo˰-ehˇ duˇ-eu meh . Aˬ yaw˰-euˬ nui ma pehˇ-eu jeˬ bi mawˇ maw˰-awˇ , aˬ yaw˰-euˬ baoˬ bi siˬ nya maw˰-eu meh . Ehˇ k'aw˰ , aˬ yaw˰ nui ma pehˇ-awˇ laˆ cawˆ nehˬ-eu lehˇ g'eh-eu miˇ tsaˬ oeˬ lahˬ deuˬ-ahˇ aˬ yaw˰ oˇ dui dui-eu meh .
45009023	Aˬ yaw˰-euˬ yaw sheh˰ k'ahˬ sehˇ bi˰ nehˬ la˰-eu lehˇ lehˬ hmˬ taˬ-euˬ aˬ yaw˰ g'awˬ shaˬ gaˬ-eu aˬ dui ma˰ k'oeˇ taˆ shehˆ daˆ nehˬ la˰-euˬ yaw sheh˰ k'ahˬ sehˇ k'oeˇ k'aw˰ , aˬ yaw˰ bi mawˇ maw˰-eu meh .
45009024	Aˬ dui-aˬ , aˬ yaw˰ neh kuˇ doˆ taˬ-euˬ tsawˇ haˬ deuˬ pyeu˰-eu ma . Yuˇdaˆ tsawˇ haˬ deuˬ la˰ k'oeˇ teh˰-ehˇ kuˇ doˆ nehˬ la˰-euˬ maˬ ngeuˇ-a . Yuˇdaˆ tsawˇ haˬ maˬ ngeuˇ-eu deuˬ-ahˇ k'aw˰ kuˇ doˆ nehˬ la˰-euˬ meh .
45009025	Hawˇseˬ sahˬ bo˰ la˰ k'oeˇ aˬ yaw˰ heu lo˰-ehˇ ehˇ taˬ-euˬ meh . " Ngaˬ-euˬ tsawˇ haˬ maˬ ngeuˇ-eu k'aw˰ , ' Ngaˬ-euˬ tsawˇ haˬ ' lehˇ ngaˇ kuˇ ma . Ngaˬ neh maˬ gaˬ-euˬ tsawˇ jeuˬ-ahˇ , ' Ngaˇ gaˬ-eu deuˬ ' lehˇ ngaˇ kuˇ ma .
45009026	' Naw ma˰ nga-euˬ tsawˇ maˬ ngeuˇ ' lehˇ , ngaˇ ehˇ-euˬ jawˇ duˬ nyiˬ paˆ-ehˇ , ' Dehˬ lu˰-eu Miˬyehˇ-euˬ zaˬ ' lehˇ , aˬ yaw˰ ma˰-ahˇ bi kuˇ paˇ ma . "
45009027	Iˇsaˬ leˬ laˇ tsawˇ jeuˬ gaˇ kawˆ Iˇsaˬyaˇ neh heu lo˰-ehˇ ehˇ taˬ-euˬ meh . " Iˇsaˬleˬlaˆ tsawˇ haˬ deuˬ iˬ ma laˆ shaˆ lawˇ deh-ahˇ jaˆ-eu k'aˇ shui˰ lo˰-ehˇ mya˰ k'aw˰ , ka k'o˰-eu jeˬ za-eu tsawˇ haˬ cuiˆ dui dui teh˰-a .
45009028	Aˬ jeˬ miˇ neh ehˇ naˇ , miˇ tsaˬ dawˬ tawˆ lu˰-ahˇ Miˬyehˇ yaw kawˇ-ehˇ tiˬ saˬ tiˬ li yaˇ k'aˬ daˇ nehˬ teh˰-a . "
45009029	Na˰ ngeh neh Iˇsaˬyaˇ neh ehˇ taˬ-euˬ heu lo˰-ehˇ jaˆ-eu meh . " Baoˬ huiˬ-eu Sahˬpaˬ Miˬyehˇ neh , tsui˰ maˬ bi dahˬ-iˇ-eu g'aˇ duˬ , zaˬ maˬ bi dzeuˇ-iˇ law nmˇ-aˬ , Sawˇdoˬ , Gawˇmawˇlaˆ meuˬ lo˰-ehˇ , aˬ dui byoˆ-iˇ jiˇ-euˬ teh˰-a . "
45009030	Aˬ dui heu lo˰-ehˇ ehˇ nya meh . Miˬyehˇ-ahˇ tsaˬ leˇ tsahˇ leˇ nya ni maˬ leh jeh-euˬ Yuˇdaˆ tsawˇ haˬ maˬ ngeuˇ-eu k'oeˇ deuˬ k'aw˰ , jah-eu baˬ da neh Miˬyehˇ-ahˇ tsaˬ leˇ tsahˇ leˇ-eu tsawˇ haˬ pyeu˰ laˇ-euˬ meh .
45009031	Ehˇ k'aw˰ , Iˇsaˬleˬlaˆ tsawˇ haˬ deuˬ-aˬ , yawˬ ha Miˬyehˇ-ahˇ tsaˬ leˇ tsahˇ leˇ nya ni jahˇ nehˬ la˰ nya-eu zahˇ dawˬ k'o˰ dawˬ-ahˇ poˆ lu˰ k'aw˰ , maˬ poˆ mawˇ nya-ehˇ shaˬ lu˰ meh .
45009032	Aˬ jeˬ miˇ neh maˬ poˆ mawˇ nya ta lehˇ ehˇ ngeh , jah-eu jeˬ-ahˇ aˬ yaw˰ ma˰ maˬ g'oe-ehˇ , yawˬ ha neh mˇ-euˬ shaˇ-euˬ jeˬ-ahˇ teh˰-ehˇ g'oe-eu miˇ neh meh . K'oeˇ miˇ neh , " tsawˇ haˬ zaˬ sahˬ ti˰ ti˰-eu k'aˬ lo " -ahˇ aˬ yaw˰ ma˰ sahˬ ti˰ ti˰-euˬ meh .
45009033	Jaˇli˰ la˰ k'oeˇ ehˇ taˬ-euˬ , " Haw yawˬ , tsawˇ haˬ bi coˬ-iˇ-eu , tsawˇ haˬ sahˬ ti˰ ti˰ duˬ k'aˬ lo , Ziˇoˬ meuˬ-ahˇ ngaˇ bi jaˆ ma . Ehˇ k'aw˰ , aˬ yaw˰-ahˇ jah-eu deuˬ daˬ ga-awˇ maˬ ya sha˰ dawˇ-aˇ . "
45010001	Aˬ yui˰ aˬ nyiˇ Ka li zaˬ deuˬ-oˇ , ngaˬ-euˬ nui ma la˰ k'oeˇ ngaˬ-euˬ tsawˇ jeuˬ ka k'o˰-eu jeˬ bi za maw˰ dui dui nya . Aˬ yaw˰ ma˰ g'aˇ duˬ ngaˇ guiˬ lahˬ shaˇ dui dui lu˰ ma .
45010002	Aˬ yaw˰ ma˰ Miˬyehˇ nui ma tsaˬ ni mˇ maw˰ dui dui meh . Ehˇ k'aw˰ , aˬ yaw˰ ma˰ mˇ-eu k'oeˇ gaˇ ma maˬ tsaˬ-a .
45010003	Tsawˇ haˬ zaˬ aˬ yaw˰-ahˇ tsaˬ leˇ tsahˇ leˇ nya ni Miˬyehˇ neh shaˇ dahˇ taˬ-euˬ gaˇ ma-ahˇ aˬ yaw˰ ma˰ maˬ siˬ nya-ehˇ , yawˬ haˇ yawˬ ha gaˇ ma tiˬ kahˇ shaˇ dahˇ-eu lehˇ leh jeh-eu meh . K'oeˇ miˇ neh , tsawˇ haˬ zaˬ aˬ yaw˰-ahˇ tsaˬ leˇ tsahˇ leˇ ni Miˬyehˇ neh shaˇ dahˇ-euˬ gaˇ ma-ahˇ aˬ yaw˰ ma˰ maˬ ha geu˰-a .
45010004	Jah-eu tsawˇ haˬ yawˬ g'aˬ na lu˰ Miˬyehˇ-ahˇ tsaˬ leˇ tsahˇ leˇ nya ni , Ka li neh Zahˇ dawˬ k'o˰ dawˬ-ahˇ aˇ saˬ bi saˬ-euˬ meh .
45010005	Zahˇ dawˬ k'o˰ dawˬ-ahˇ g'oe-eu baˬ da neh Miˬyehˇ-ahˇ tsaˬ leˇ tsahˇ leˇ-eu gaˇ kawˆ-ahˇ ta˰ leˇ-awˇ , " Zahˇ dawˬ k'o˰ dawˬ la˰ k'oeˇ ehˇ taˬ-euˬ dawˬ deuˬ-ahˇ naˇ haˬ geu˰-eu tsawˇ haˬ ya deh˰ teh˰-a " lehˇ , Moˇseˬ neh bo˰ taˬ-euˬ jaˆ-eu meh .
45010006	Ehˇ k'aw˰ , jah-eu baˬ da neh Miˬyehˇ-ahˇ tsaˬ leˇ tsahˇ leˇ-eu gaˇ kawˆ Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Mˬ k'oeˇ taˆ aˬ suˇ g'aˬ daˆ leˇ nmˇ lehˇ yawˬ haˇ yawˬ ha taˬ naˇ haˬ . " ( K'oeˇ-aˬ , Ka li-ahˇ sheuˬ ka laˬ leˇ gaˇ ehˇ maw˰-eu meh . )
45010007	" Shiˇ-eu miˇ oˆ k'ahˬ-ahˇ aˬ suˇ g'aˬ za˰ ka-iˇ nmˇ lehˇ k'aw˰ , yawˬ haˇ yawˬ ha taˬ naˇ haˬ . " ( K'oeˇ-aˬ , Ka li-ahˇ shiˇ-eu miˇ k'ahˬ-ahˇ neh sheuˬ doˆ laˬ-iˇ gaˇ ehˇ maw˰-eu meh . )
45010008	Ehˇ maw˰-eu dawˬ tsui˰-aˬ , heu lo˰-ehˇ meh . " Miˬyehˇ-euˬ dawˬ kawˬ-aˬ , naw ma˰-euˬ dawˬ peh jaˆ-eu meh . Naw ma˰-euˬ mehˬ luˬ k'oeˇ taˆ jaˆ-awˇ , naw ma˰-euˬ nui ma la˰ k'oeˇ ahˇ-eu meh . " K'oeˇ-aˬ , aˬ dui ma˰ dawˬ mehˬ mehˬ lu˰-eu jah-eu gaˇ kawˆ k'oeˇ meh .
45010009	Yeˬsuˇ-aˬ Sahˬpaˬ meh lehˇ saˇ kiˇ kamˬ-awˇ , Miˬyehˇ neh aˬ yaw˰-ahˇ shiˇ-euˬ gaˇ bi g'o˰ deh˰ laˇ-euˬ meh lehˇ nawˇ jah naˇ , ka k'o˰-eu jeˬ za teh˰-a .
45010010	Aˬ jeˬ miˇ neh ehˇ naˇ , aˬ dui jah-eu miˇ neh Miˬyehˇ-ahˇ tsaˬ leˇ tsahˇ leˇ-awˇ , aˬ dui saˇ kiˇ kamˬ-euˬ miˇ neh ka k'o˰ eu jeˬ za-euˬ ma .
45010011	" Aˬ yaw˰-ahˇ k'aˇ jah-eu tsawˇ haˬ deuˬ daˬ ga-awˇ maˬ ya sha˰ dawˇ-aˇ " lehˇ , Jaˇli˰ la˰ k'oeˇ ehˇ taˬ-euˬ meh .
45010012	Yuˇdaˆ tsawˇ haˬ hawˇ-eu Yuˇdaˆ tsawˇ haˬ maˬ ngeuˇ-eu deuˬ maˬ tseˇ paˆ ni , dawˬ tawˆ lu˰ ahˇ leˇ jiˇ-eu meh . Miˬyehˇ-aˬ , dawˬ tawˆ lu˰-euˬ Sahˬpaˬ pyeu˰-awˇ , aˬ yaw˰-ahˇ k'aˇ kuˇ-eu tsawˇ haˬ-ahˇ guiˬ lahˬ tiˬ byah ni bi˰ nehˬ-eu meh .
45010013	" Sahˬpaˬ Miˬyehˇ-euˬ tsawˇ myahˇ-ahˇ kuˇ-awˇ la˰ jeuˬ k'aˇ shaˇ-eu tsawˇ haˬ-ahˇ aˬ yaw˰ ka k'o˰ nehˬ teh˰-a . "
45010014	Ehˇ k'aw˰ , aˬ yaw˰ ma˰ maˬ jah naˇ , aˬ yaw˰-ahˇ aˬ joˆ-ehˇ kuˇ-awˇ la˰ jeuˬ shaˇ nmˇ . Aˬ yaw˰-euˬ gaˇ kawˆ maˬ ya gaˬ haw naˇ , aˬ joˆ-ehˇ jah nmˇ . Mehˬ nehˬ-iˇ-eu g'aˬ ma jawˇ naˇ , aˬ joˆ-ehˇ ya gaˬ haw nmˇ .
45010015	Mehˬ nehˬ-iˇ-eu tsawˇ haˬ maˬ k'ehˇ g'eh naˇ , aˬ joˆ-ehˇ bi mehˬ nehˬ-iˇ nmˇ . K'oeˇ miˇ neh , " Laˬ k'aˬ cehˇ-eu Guiˬ lahˬ dawˬ mehˬ-eu tsawˇ haˬ deuˬ-euˬ kuiˇ to˰ aˇ naˆ ni haw muiˬ-eu nga " lehˇ , Jaˇli˰ la˰ k'oeˇ ehˇ taˬ-euˬ meh .
45010016	Ehˇ k'aw˰ , tsawˇ haˬ yawˬ g'aˬ na lu˰ Laˬ k'aˬ cehˇ-eu Guiˬ lahˬ dawˬ-ahˇ ha geu˰-eu maˬ ngeuˇ-a . " Sahˬpaˬ Miˬyehˇ-oˇ , nga ma˰ neh mehˬ-euˬ dawˬ-ahˇ aˬ suˇ g'aˬ naˇ haˬ geu˰-eu jawˇ nmˇ " lehˇ , Iˇsaˬyaˇ neh ehˇ-euˬ dawˬ jaˆ-eu meh .
45010017	Dawˬ tawˆ lu˰ ehˇ le˰ naˇ , jah-eu k'oeˇ-aˬ , Miˬyehˇ dawˬ kawˬ ya gaˬ-euˬ miˇ neh jah-awˇ , Miˬyehˇ dawˬ kawˬ ya gaˬ-euˬ k'oeˇ-aˬ , Ka liˬ-euˬ dawˬ baˬ da neh ya gaˬ-euˬ jeˬ pyeu˰-eu meh .
45010018	Ehˇ k'aw˰ , " Aˬ yaw˰ ma˰ Miˬyehˇ dawˬ kawˬ maˬ ya gaˬ-aˬ lehˇ ehˇ-eu ngeuˇ meh loˇ " lehˇ ngaˇ naˇ haˬ maw˰-eu ma . Aˬ yaw˰ ma˰ Miˬyehˇ dawˬ kawˬ ya gaˬ-euˬ yaw duˬ baw meh . Aˬ jeˬ miˇ neh ehˇ naˇ , Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " A yaw˰ ma˰ neh mehˬ nehˬ-euˬ dawˬ , miˇ tsaˬ tahˬ k'awˇ gaˬ byah-iˇ-awˇ , mˬ dzeˇ miˇ dzeˇ gaˬ keuˆ-euˬ meh . "
45010019	" Iˇsaˬleˬlaˆ tsawˇ haˬ deuˬ maˬ g'oˆ shaw-aˬ loˇ " lehˇ ngaˇ paˇ naˇ haˬ maw˰-eu ma . Dawˬ heu dawˬ-ahˇ ehˇ k'o˰ beh beh-euˬ g'aˬ Moˇseˬ meh . Aˬ yaw˰ ehˇ taˬ-euˬ heu lo˰-ehˇ jaˆ-eu meh . " Aˬ cawˬ tsawˇ jeuˬ-ahˇ ngaˇ zmˬ-awˇ , naw ma˰ myaˆ naˆ ni ngaˇ jahˇ ma . Dzawˬ-eu tsawˇ jeuˬ-ahˇ ngaˇ g'oe-awˇ , naw ma˰ nui ma pehˇ ni jahˇ ma . "
45010020	Iˇsaˬyaˇ neh k'oeˇ naˆ maˬ tseˇ paˇ ehˇ taˬ-euˬ jaˆ-eu meh . " Ngaˬ-ahˇ maˬ poˆ-euˬ tsawˇ haˬ deuˬ . ngaˬ-ahˇ ya mawˇ duˬ g'aˬ-euˬ meh . Ngaˬ-ahˇ maˬ shaˇ caw-eu deuˬ-ahˇ , ngaˇ iˇ dzoeˇ-awˇ bi mawˇ-euˬ ma . "
45010021	Ehˇ k'aw˰ , Iˇsaˬleˬlaˆ tawˇ jeuˬ gaˇ kawˆ aˬ yaw˰ heu lo˰-ehˇ ehˇ taˬ-euˬ meh . " Ngaˬ-euˬ ehˇ dawˬ maˬ naˇ haˬ-ehˇ ngaˬ-ahˇ puiˬ lu˰-eu tsawˇ jeuˬ-ahˇ ha geu˰-eu g'aˇ duˬ , ngaˬ-euˬ aˬ la˰ nah ga-ehˇ cawˬ ja taˬ-euˬ ma . "
45011001	" Miˬyehˇ aˬ yaw˰-euˬ tsawˇ haˬ deuˬ-ahˇ byehˇ dzeh taˬ loˇ " lehˇ ngaˇ naˇ haˬ maw˰-eu ma . Maˬ ngeuˇ-a . Ngaˇ k'aw˰ , Iˇsaˬleˬlaˆ tsawˇ haˬ ma . Aˬbyaˬhaˬ-euˬ zaˬ deuˬ uˆ deuˬ pyeu˰-eu Beˬyaˬmiˬ tsawˇ jeuˬ ma .
45011002	Aˇ dahˬ beh ngeh neh aˬ yaw˰ neh tseˇ doˆ taˬ-euˬ tsawˇ jeuˬ-ahˇ aˬ yaw˰ maˬ byehˇ dzeh-a . Eˇliˇyaˆ neh Iˇsaˬleˬlaˆ tsawˇ haˬ deuˬ-euˬ yaw lehˬ Miˬyehˇ-ahˇ ehˇ nehˬ-euˬ gaˇ kawˆ Jaˇli˰ la˰ k'oeˇ heu lo˰-ehˇ bo˰ taˬ-euˬ naw ma˰ siˬ nya meh .
45011003	" Sahˬpaˬ Miˬyehˇ-oˇ , nawˬ-euˬ g'aˇ duˬ ngehˬ dah-eu tsawˇ haˬ deuˬ-ahˇ aˬ yaw˰ ma˰ seh˰-awˇ , nawˬ-euˬ lawˇ duˬ deuˬ-ahˇ aˬ yaw˰ ma˰ deh pyaˆ-euˬ meh . Ngaˇ tiˬ g'aˬ teh˰-ehˇ dzeuˇ-iˇ-awˇ , ngaˬ-ahˇ k'aw˰ aˬ yaw˰ ma˰ seh˰-eu lehˇ leh jeh lu˰ meh "
45011004	Miˬyehˇ aˬ yaw˰-ahˇ aˬ joˆ-ehˇ ehˇ k'o˰ nehˬ-euˬ ta . " Maˬ ngeuˇ-eu miˬyehˇ pyeu˰-eu Baˬlaˇ miˬ yehˇ-ahˇ pawˬ tsui˰ pawˬ dmˬ dmˬ-awˇ uˬ duˬ maˬ tahˬ-euˬ tsawˇ haˬ shi˰ heˇ g'aˬ ngaˬ-euˬ g'aˇ duˬ bi dzeˇ-euˬ ma " lehˇ ehˇ k'o˰ nehˬ-euˬ meh .
45011005	Nymˬ-mˇ k'aw˰ , k'oeˇ gaˇ duˇ-eu meh . Miˬyehˇ g'awˬ shaˬ gaˬ-awˇ tseˇ doˆ taˬ-euˬ tsawˇ haˬ ui cuiˆ dzeˇ-eu meh .
45011006	Tseˇ doˆ-euˬ k'oeˇ-aˬ , aˬ yaw˰ g'awˬ shaˬ gaˬ-eu baˬ da neh meh . Aˬ yaw˰ ma˰ neh mˇ-euˬ gaˇ baˬ da neh maˬ ngeuˇ-a . Tsawˇ haˬ zaˬ neh mˇ-euˬ gaˇ baˬ da neh tseˇ doˆ-euˬ ngeuˇ naˇ , aˬ yaw˰ g'awˬ shaˬ gaˬ-eu jeˬ-aˬ , maˇ maˇ ni g'eh-eu g'awˬ shaˬ gaˬ-eu jeˬ maˬ ngeuˇ-a .
45011007	Toˆ-ehˇ ngeuˇ naˇ , aˬ joˆ-ehˇ ehˇ nmˇ . Iˇsaˬleˬlaˆ tsawˇ haˬ deuˬ-aˬ , yawˬ ha poˆ lu˰-eu jeˬ-ahˇ maˬ poˆ mawˇ-aˬ . Miˬyehˇ neh tseˇ doˆ-euˬ deuˬ pyeu˰-eu tsawˇ haˬ ui cuiˆ teh˰-ehˇ k'oeˇ-ahˇ poˆ mawˇ-euˬ meh . K'oeˇ deuˬ-ahˇ dzeuˇ naˇ , tsawˇ haˬ dawˬ tawˆ lu˰ Miˬyehˇ kuˇ gaˇ maˬ gaˬ leˇ ni naˬ bawˬ bawˬ jiˇ-euˬ meh .
45011008	Jaˇli˰ la˰ k'oeˇ heu lo˰ehˇ ehˇ taˬ-euˬ meh . " Aˬ yaw˰ ma˰-euˬ nui ma g'ahˇ-awˇ , naˬ bawˬ bawˬ-awˇ myaˆ beh˰ beh˰ ni , Miˬyehˇ neh jahˇ nehˬ-euˬ miˇ neh , iˬ nah keuˆ ni maˬ mawˇ nya-a . "
45011009	Daˬbiˇ neh ehˇ taˬ-euˬ heu lo˰-ehˇ jaˆ-eu meh . " Aˬ yaw˰ ma˰ yaw bui bui lu˰ ngeh , lahˇ ju neh bi k'mˇ pa˰ lu˰-uˇ . Aˬ yaw˰ ma˰ coˬ-iˇ-eu la˰ k'oeˇ , aˬ cawˬ k'ehˬ gaˇ ya daˬ lu˰-uˇ .
45011010	A˰ yaw˰ ma˰ myaˆ beh˰ beh˰-iˇ-awˇ , maˬ mawˇ nya ni pyeu˰-iˇ lu˰-uˇ . Shaˬ zahˬ pi-eu maˬ g'aˬ leˇ-ehˇ , daˇ tsui˰ k'o˰-iˇ-awˇ shaˬ lu˰-uˇ . "
45011011	" Yuˇdaˆ tsawˇ haˬ deuˬ sahˬ ti˰ ti˰ ngeh , coˬ dzeh-iˇ-awˇ maˬ paˇ tuˇ laˇ nya ni pyeu˰-iˇ taˬ loˇ " lehˇ ngaˇ naˇ haˬ maw˰-eu ma . Maˬ ngeuˇ-a . Aˬ yaw˰ ma˰ iˬ baˇ mˇ-euˬ baˬ da neh , aˬ yaw˰ ma˰ myaˆ bi naˆ-eu g'aˇ duˬ Yuˇdaˆ tsawˇ haˬ maˬ ngeuˇ-eu deuˬ k'oeˇ taˆ ka k'o˰-eu jeˬ bi keuˆ le-euˬ meh .
45011012	Yuˇdaˆ tsawˇ haˬ deuˬ iˬ baˇ mˇ-euˬ miˇ neh miˇ tsaˬ zaˬ deuˬ yaw muiˬ g'awˬ mya jeˬ siˬ nya laˇ-awˇ , aˬ yaw˰ ma˰ guiˬ lahˬ sa˰ laˇ paw iˇ shaˬ shaˬ-euˬ k'oeˇ-aˬ , aˬ cawˬ tsawˇ jeuˬ guiˬ lahˬ g'awˬ mya ni za-euˬ meh .
45011013	Nymˬ-mˇ poˆ jawˇ-aˬ , naw ma˰ Yuˇdaˆ tsawˇ haˬ maˬ ngeuˇ-eu deuˬ-ahˇ ngaˇ ehˇ lu˰-eu ma . Ngaˇ-aˬ , Yuˇdaˆ tsawˇ haˬ maˬ ngeuˇ-eu deuˬ g'aˇ duˬ gaˇ mˇ-eu g'aˬ k'ehˇ k'aˇ geu˰ lu˰ k'oeˇ keuˆ ni , ngaˬ-euˬ gaˇ-ahˇ ngaˇ taˬ huiˬ dui dui-eu ma .
45011014	Ngaˇ k'oeˇ lo˰-ehˇ mˇ-eu miˇ neh ngaˬ-euˬ tsawˇ jeuˬ ngaˬ-ahˇ myaˆ naˆ-eu la˰ k'oeˇ , aˬ yaw˰ ma˰ tiˬ paˆ na deuˬ-ahˇ Miˬyehˇ ka k'o˰ nehˬ-eu duˇ .
45011015	Aˬ yaw˰ ma˰-ahˇ Miˬyehˇ byehˇ dzeh nehˬ ngeh , Miˬyehˇ-ahˇ muiˇ-euˬ aˬ cawˬ tsawˇ jeuˬ k'oeˇ deuˬ Miˬyehˇ-ahˇ cawˬ cawˬ ta˰ nya-eu tsawˇ haˬ bi pyeu˰ laˇ-euˬ-aˬ , aˬ yaw˰ ma˰-ahˇ ha geu˰ nehˬ ngeh jawˇ aˬ joˆ-ehˇ paˇ pyeu˰ laˇ nmˇ . Shiˇ-euˬ tsawˇ haˬ paˇ bi g'o˰ deh˰ laˇ-euˬ gaˇ duˇ teh˰-a .
45011016	Kaˬ muˇ jahˇ beh beh-euˬ siˬ Miˬyehˇ-ahˇ bi˰ naˇ , kaˬ muˇ tiˬ tsmˇ tsmˇ lah-ehˇ Miˬyehˇ-ahˇ damˬ nehˬ-euˬ jeˬ pyeu˰-eu meh . Aˇ bawˇ tiˬ bawˇ-euˬ duˬ ciˇ Miˬyehˇ-ahˇ damˬ nehˬ naˇ , uˬ la˰ deuˬ k'aw˰ Miˬyehˇ-euˬ pyeu˰-eu meh .
45011017	Tsawˇ haˬ zaˬ neh ka taˬ-euˬ saˬ loˬ aˇ bawˇ-euˬ uˬ la˰ tiˬ paˆ na deuˬ deuˆ tsehˆ dzeh-awˇ , bawˇ tsahˬ-ahˇ deh˰-eu saˬ loˬ aˇ bawˇ-euˬ uˬ la˰ yuˇ-awˇ paˇ tsa˰ nehˬ-euˬ meh . Naw ma˰ Yuˇdaˆ tsawˇ haˬ maˬ ngeuˇ-eu deuˬ-aˬ , bawˇ tsahˬ-ahˇ deh˰-eu saˬ loˬ aˇ bawˇ-ahˇ duˇ-eu meh . Ehˇ k'aw˰ , Yuˇdaˆ tsawˇ haˬ-euˬ guiˬ lahˬ sa˰ laˇ paw g'aˬ k'aˆ dui dui-eu jeˬ-ahˇ nymˬ-mˇ naw ma˰ za lu˰-eu meh .
45011018	K'oeˇ lo˰-ehˇ ngeuˇ naˇ , bi deuˆ tsehˆ dzeh-euˬ uˬ la˰-ahˇ duˇ-eu tsawˇ haˬ deuˬ-ahˇ naw ma˰ yehˬ bawˬ sehˇ lu-ehˇ maˬ ya ehˇ-a . Naw ma˰ a jeˬ k'ahˬ sehˇ jehˆ k'aˇ paˇ za ta . Naw ma˰-aˬ , uˬ la˰ teh˰ meh . Duˬ ciˇ k'oeˇ naw ma˰-ahˇ g'oe-eu maˬ ngeuˇ-a . Naw ma˰ duˬ ciˇ-ahˇ g'oe lu˰-eu meh .
45011019	" Ngeuˇ teh˰-a . Ehˇ k'aw˰ , nga ma˰ tsa˰ leˇ k'aˇ za ni uˬ la˰ tiˬ paˆ na deuˬ bi deuˆ tsehˆ dzeh-euˬ maˬ ngeuˇ-a loˇ " lehˇ naw ma˰ ehˇ maw˰ teh˰-a .
45011020	Naw ma˰ ehˇ-eu tsaˬ meh . Aˬ yaw˰ ma˰-aˬ , maˬ jah-eu miˇ neh bi deuˆ tsehˆ dzeh-euˬ meh . Naw ma˰-aˬ , jah-eu miˇ neh zi˰ lu˰ meh . Ehˇ k'aw˰ , nui ma taˬ huiˬ . Yahˇ yahˇ-ehˇ deh˰-awˬ .
45011021	Aˇ bawˇ aˬ yaw˰-ahˇ tso˰ doˆ laˇ-euˬ uˬ la˰-ahˇ duˇ-eu Yuˇdaˆ tsawˇ haˬ deuˬ-ahˇ keuˆ ni aˬ yaw˰ maˬ taˬ nehˬ-eu-aˬ , naw ma˰-ahˇ taˬ nehˬ la˰ teh˰-a lehˇ duˇ te loˇ .
45011022	Miˬyehˇ g'awˬ shaˬ gaˬ-eu jeˬ hawˇ-eu zuiˆ-eu jeˬ heu nyiˬ hmˬ-ahˇ , heu gaˇ aˬ dui ya mawˇ-euˬ ma . Iˬ baˇ mˇ-eu tsawˇ haˬ deuˬ-ahˇ aˬ yaw˰ zuiˆ-awˇ , aˬ yaw˰ g'awˬ shaˬ haw gaˬ paˬ-ehˇ k'aˇ deh˰ k'oeˇ keuˆ ni naw ma˰-ahˇ aˬ yaw˰ g'awˬ shaˬ gaˬ teh˰-a . Ehˇ k'aw˰ , aˬ yaw˰ g'awˬ shaˬ gaˬ paˬ-ehˇ maˬ deh˰ naˇ , naw ma˰-ahˇ k'aw˰ deuˆ tsehˆ dzeh teh˰-a .
45011023	Yuˇdaˆ tsawˇ haˬ deuˬ maˬ jah-eu nui ma k'oeˇ siˬ-ahˇ byehˇ dzeh naˇ , aˬ yaw˰ ma˰-euˬ jawˇ duˬ-ahˇ paˇ laˆ tsa˰ k'o˰ nehˬ teh˰-a . Aˬ jeˬ miˇ neh ehˇ naˇ , Miˬyehˇ k'oeˇ lo˰-ehˇ jahˇ nya-eu baoˬ jaˆ-eu meh .
45011024	Bawˇ tsahˬ-ahˇ deh˰-eu saˬ loˬ aˇ bawˇ-euˬ uˬ la˰ pyeu˰-eu Yuˇdaˆ tsawˇ haˬ maˬ ngeuˇ-eu naw ma˰-ahˇ deuˆ tsehˆ la˰-awˇ , tsawˇ haˬ neh ka taˬ-euˬ saˬ loˬ aˇ bawˇ-ahˇ tsa˰ nehˬ-eu jeˬ pyeu˰-eu , tiˬ jawˇ-iˬ maˬ gaˬ haw-euˬ jeˬ-ahˇ Miˬyehˇ mˇ nya-eu-aˬ , ka taˬ-euˬ saˬ loˬ aˇ bawˇ-euˬ uˬ la˰ pyeu˰-eu Yuˇdaˆ tsawˇ haˬ deuˬ-ahˇ aˬ yaw˰ yaw oeˇ k'oeˇ bawˇ-ahˇ paˇ tsa˰ k'o˰ nehˬ-eu k'oeˇ-aˬ , Miˬyehˇ g'aˇ duˬ awˬ dui dui teh˰-a .
45011025	Aˬ yui˰ aˬ nyiˇ Ka li zaˬ deuˬ-oˇ , naw ma˰ yawˬ haˇ yawˬ ha zaˬ siˬ tsawˇ gahˇ ahˇ ma lehˇ maˬ ya noeˬ ni , za˰ taˬ-euˬ yaw tsaˬ yaw dawˇ tiˬ jeˬ naw ma˰-ahˇ ngaˇ ehˇ nehˬ maw˰ miˇ-a . Iˇsaˬleˬlaˆ tsawˇ haˬ deuˬ nui ma g'ahˇ-eu k'oeˇ-aˬ , g'awˬ myahˇ ni maˬ gmˬ-aˇ . Aˬ cawˬ tsawˇ jeuˬ aˇ myaˆ g'aˬ bi laˇ byah-eu lehˇ Miˬyehˇ neh noeˬ taˬ-euˬ lo˰-ehˇ laˇ byah ngeh keuˆ ni gmˬ-eu teh˰ meh .
45011026	K'oeˇ ngeh jawˇ , Iˇsaˬleˬlaˆ tsawˇ haˬ dawˬ tawˆ lu˰ ka k'o˰-eu jeˬ za teh˰-a . Jaˇli˰ la˰ k'oeˇ heu lo˰-ehˇ ehˇ taˬ-euˬ jaˆ-eu meh . " Ka k'o˰ le-eu yaw sahˇ k'oeˇ g'aˬ , Ziˇoˬ gawˬ jawˬ-ahˇ neh oe-awˇ , Yaˬkoˆ-euˬ zaˬ deuˬ uˆ deuˬ-euˬ , maˬ muiˬ maˬ jaˬ-eu yaw haiˬ jeˬ , dawˬ tawˆ lu˰ yuˇ dzeh nehˬ teh˰-a .
45011027	Aˬ yaw˰ ma˰-euˬ iˬ baˇ-ahˇ ngaˇ , yuˇ dzeh nehˬ g'aˬ jiˇ ngeh tiˬ jawˇ , ngaˬ-euˬ dawˬ ma saˇ jaˇ heu hmˬ , aˬ yaw˰ ma˰ nehˬ-ehˇ ngaˇ dzaˬ ma . "
45011028	Yuˇdaˆ tsawˇ haˬ deuˬ-aˬ , Laˬ k'aˬ cehˇ-eu Guiˬ lahˬ dawˬ heu-ahˇ maˬ ha geu˰-eu paw dzeˇ neh ehˇ le˰ naˇ , naw ma˰ Yuˇdaˆ tsawˇ haˬ maˬ ngeuˇ-eu deuˬ-euˬ dah zaˇ Miˬyehˇ-ahˇ muiˇ-eu tsawˇ haˬ pyeu˰ laˇ-euˬ meh . Ehˇ k'aw˰ , Miˬyehˇ neh tseˇ doˆ-euˬ paw dzeˇ neh paˇ ehˇ le˰ naˇ , aˬ yaw˰ ma˰-euˬ aˬ poeˬ aˬ bawˇ deuˬ-euˬ myaˆ pyawˬ naˇ mehˇ baˬ da neh Miˬyehˇ-euˬ nui gaˬ-ahˇ za taˬ-euˬ tsawˇ haˬ pyeu˰-eu meh .
45011029	Aˬ jeˬ miˇ neh ehˇ naˇ , Miˬyehˇ-aˬ , yawˬ ha neh tseˇ doˆ-awˇ guiˬ lahˬ bi˰ taˬ-euˬ tsawˇ haˬ deuˬ k'oeˇ taˆ nui ma maˬ poˆ maˬ paˇ laˇ-a .
45011030	Yuˇdaˆ tsawˇ haˬ maˬ ngeuˇ-eu naw ma˰ deuˬ-aˬ , dzeuˇ laˇ ngeh Miˬyehˇ-euˬ ehˇ dawˬ maˬ naˇ haˬ-aˬ . Ehˇ k'aw˰ , nymˬ-mˇ-aˬ , Yuˇdaˆ tsawˇ haˬ deuˬ Miˬyehˇ-euˬ ehˇ dawˬ maˬ naˇ haˬ-eu miˇ neh , Miˬyehˇ-euˬ g'awˬ shaˬ gaˬ-eu jeˬ-ahˇ naw ma˰ za-euˬ meh .
45011031	K'oeˇ gaˇ duˇ ni , naw ma˰ Miˬyehˇ-euˬ g'awˬ shaˬ gaˬ-eu jeˬ-ahˇ za-euˬ lo˰-ehˇ , aˬ yaw˰ ma˰ k'aw˰ Miˬyehˇ-euˬ g'awˬ shaˬ gaˬ-eu jeˬ-ahˇ za nya-eu g'aˇ duˬ , nymˬ-mˇ aˬ yaw ma˰ Miˬyehˇ-euˬ ehˇ dawˬ-ahˇ maˬ naˇ haˬ-eu jeˬ pyeu˰-eu meh .
45011032	Aˬ jeˬ miˇ neh ehˇ naˇ , Miˬyehˇ-aˬ , tsawˇ haˬ zaˬ dawˬ tawˆ lu˰-ahˇ aˬ yaw˰-euˬ g'awˬ shaˬ gaˬ-eu jeˬ bi˰ nehˬ maw˰-eu miˇ neh aˬ yaw˰ ma˰ dawˬ tawˆ lu˰-ahˇ ehˇ dawˬ maˬ naˇ haˬ geu˰-eu jeˬ-euˬ uˬ moˆ pa˰ taw˰-awˇ bi jawˇ-euˬ meh .
45011033	Miˬyehˇ-euˬ guiˬ lahˬ aˇ naˆ ni huiˬ-eu nga . Aˬ yaw˰-euˬ zaˬ siˬ nui gahˇ aˇ naˆ ni na˰-eu nga . Aˬ yaw˰ neh noeˬ tsehˆ-euˬ jeˬ-ahˇ tsawˇ haˬ tiˬ g'aˬ-iˬ maˬ siˬ nya-ehˇ , aˬ yaw˰ aˬ jeˬ miˇ neh k'oeˇ lo˰-ehˇ mˇ-eu gaˇ kawˆ-ahˇ tsawˇ haˬ tiˬ g'aˬ-iˬ maˬ g'oˆ shaw nya-a .
45011034	Jaˇli˰ la˰ k'oeˇ ehˇ taˬ-euˬ , " Sahˬpaˬ Miˬyehˇ-euˬ nui noeˬ-ahˇ , aˬ suˇ g'aˬ siˬ nya-eu jawˇ ta . Aˬ yaw˰-ahˇ ja noeˬ ja duˇ-eu , aˬ suˇ g'aˬ mˇ nya-eu jawˇ ta .
45011035	Miˬyehˇ dziˇ dzoˆ bi tsoeˬ paˬ-ehˇ , aˬ suˇ g'aˬ paˇ nehˬ-euˬ jaˆ ta . "
45011036	K'aˇ jawˇ k'aˇ jaˆ-eu jeˬ dawˬ tawˆ lu˰ aˬ yaw˰ neh beh taˬ-euˬ meh . Dawˬ tawˆ lu˰ aˬ yaw˰ baˬ da neh jaˆ lu˰ jawˇ lu˰-awˇ , aˬ yaw˰-euˬ g'aˇ duˬ jaˆ lu˰ jawˇ lu˰-eu teh˰ meh . Mˬ maˬ maˬ byaˆ zaˇ ziˇ Miˬyehˇ-ahˇ ciˬ huiˬ ciˬ mahˇ kaˇ-euˇ . Aˬ miˬ .
45012001	K'oeˇ miˇ neh aˬ yui˰ aˬ nyiˇ Ka li zaˬ deuˬ-oˇ , Miˬyehˇ-euˬ huiˬ dui myaˬ dui dui-eu g'awˬ shaˬ gaˬ-eu jeˬ baˬ da neh naw ma˰-ahˇ ngaˇ heu lo˰-ehˇ shaˇ-eu ma . Deh˰ lu˰-eu lawˇ-eu jeˬ lo˰-ehˇ , naw ma˰-euˬ g'awˇ mawˇ Miˬyehˇ-ahˇ damˬ nehˬ-awˬ . Aˬ yaw˰-euˬ gaˇ mˇ-eu g'aˇ duˬ a nehˬ-awˇ , aˬ yaw˰ nui ma tsaˬ ni deh˰-awˬ . Heu-aˬ , naw ma˰ mˇ paˬ-ehˇ g'eh-eu maˇ maˇ ni g'eh-eu uˬ duˬ tahˬ-eu jeˬ pyeu˰-eu meh .
45012002	Miˇ tsaˬ zaˬ deuˬ deh˰-eu lo˰-ehˇ maˬ deh˰ ni , naw ma˰-euˬ nui ma poˆ laˆ laˆ doˆ-awˇ , naw ma˰-euˬ la˰ k'oeˇ paw Miˬyehˇ neh yaw shui˰ bi jahˇ paˇ-awˬ . K'oeˇ lo˰-ehˇ jahˇ naˇ , Miˬyehˇ-euˬ nui k'ahˇ-ahˇ naw ma˰ siˬ nya laˇ teh˰-a . Muiˬ-eu jeˬ , aˬ yaw˰ nui ma tsaˬ-eu jeˬ hawˇ-eu , byah dui dui-eu jeˬ-ahˇ naw ma˰ siˬ nya laˇ teh˰-a .
45012003	Miˬyehˇ neh ngaˬ-ahˇ g'awˬ shaˬ gaˬ-eu la˰ k'oeˇ bi˰ la˰-euˬ la˰ sawˬ baˬ da neh , naw ma˰ yawˬ g'aˬ na lu˰-ahˇ ngaˇ heu lo˰-ehˇ ehˇ-eu ma . Naw ma˰ yawˬ haˇ yawˬ ha aˇ dzehˬ dzeuˇ ni taˬ noeˬ huiˬ . Tsaˬ tsaˬ ni teh˰-ehˇ noeˬ-awˬ . Miˬyehˇ neh bi˰ la˰-euˬ jah-eu jeˬ aˇ myaˆ ni ahˇ-eu nya lehˇ shaˇ sawˇ-awˇ , yawˬ haˇ yawˬ ha siˬ nya-awˬ .
45012004	Aˬ dui-euˬ g'awˇ mawˇ-ahˇ aˇ sehˇ g'awˬ mya ni tso˰-eu meh . Aˇ sehˇ k'oeˇ deuˬ yawˬ ha yawˬ gaˇ tawˬ lu˰-eu meh .
45012005	K'oeˇ gaˇ duˇ ni , aˬ dui-aˬ , maˬ duˇ leˇ-eu tsawˇ haˬ g'awˬ mya jeˬ pyeu˰-eu k'aw˰ , Ka li nehˬ-ehˇ ta˰ lu˰-eu g'awˇ mawˇ tiˬ mawˇ teh˰-ehˇ pyeu˰-awˇ , g'awˇ mawˇ tiˬ mawˇ-ahˇ teh˰-ehˇ maˬ duˇ leˇ-eu aˇ sehˇ g'awˬ mya jeˬ tso˰ taw˰ taˬ-euˬ lo˰-ehˇ , aˬ dui tiˬ g'aˬ tiˇ g'aˬ tso˰ taw˰ taˬ-euˬ ma .
45012006	Miˬyehˇ neh bi˰ la˰-euˬ guiˬ lahˬ maˬ duˇ leˇ-eu lo˰-ehˇ , aˬ dui za taˬ-euˬ maˬ duˇ leˇ-eu la˰ sawˬ deuˬ-ahˇ , k'aˇ za taˬ-euˬ lo˰-ehˇ aˬ dui zmˬ kaˇ-euˇ . Aˬ cawˬ-ahˇ Miˬyehˇ dawˬ kawˬ mehˬ-eu g'aˇ duˬ la˰ sawˬ za-euˬ ngeuˇ naˇ , aˬ dui jah g'aˬ k'aˇ k'aˆ-eu naˆ ni mˇ-eu tsaˬ meh .
45012007	Jah-eu aˇ muˇ-euˬ gaˇ mˇ-eu g'aˇ duˬ la˰ sawˬ za-euˬ ngeuˇ naˇ , mˇ-eu tsaˬ meh . Mehˬ-eu tsoˆ-eu g'aˇ duˬ la˰ sawˬ za-euˬ ngeuˇ naˇ , mehˬ-eu tsaˬ meh .
45012008	Aˬ cawˬ-ahˇ g'aˬ bi˰-eu g'aˇ duˬ la˰ sawˬ za-euˬ ngeuˇ naˇ , g'aˬ bi˰-eu tsaˬ meh . Aˬ cawˬ-ahˇ bi˰ nehˬ damˬ nehˬ-eu la˰ sawˬ za-euˬ ngeuˇ naˇ , nui ma keuˆ-eu la˰ k'oeˇ bi˰ nehˬ-eu tsaˬ meh . Aˬ cawˬ k'oeˇ taˆ aˬ yui˰ aˬ tsu geu˰-awˇ uˆ lahˇ-eu la˰ sawˬ za-euˬ ngeuˇ naˇ , leh jeh dui dui-awˇ mˇ-eu tsaˬ meh . Aˬ cawˬ-ahˇ g'awˬ shaˬ gaˬ nehˬ-eu la˰ sawˬ za-euˬ ngeuˇ naˇ , laˬ k'aˬ tiˬ cehˇ gaˬ nehˬ-eu tsaˬ meh .
45012009	G'oeˇ-eu gaˬ-eu jeˬ-aˬ , maˇ maˇ ni gaˬ-eu jeˬ ya bi pyeu˰ meh . Maˬ muiˬ maˬ jaˬ-eu jeˬ-ahˇ muiˇ-awˇ , muiˬ-eu jaˬ-eu jeˬ-ahˇ zi˰ dah ni tuˆ tehˬ taˬ-awˬ .
45012010	Ka li la˰ k'oeˇ aˬ yui˰ aˬ nyiˇ lo˰-ehˇ tiˬ g'aˬ tiˇ g'aˬ gaˬ-awˇ , tiˬ g'aˬ tiˇ g'aˬ yaw zeu baw-eu nui ma ahˇ-awˬ .
45012011	Yaw doeˇ maˬ doeˇ ni mˇ dui dui-awˬ . Nui ma keuˆ dui dui-eu la˰ k'oeˇ Miˬyehˇ gaˇ mˇ-awˬ .
45012012	Noeˬ tmˬ-eu la˰ k'oeˇ laˬ k'aˬ cehˇ-awˬ . Shaˬ-eu zahˬ-eu jeˬ la˰ k'oeˇ nui ma g'awˬ mahˇ ni taˬ-awˬ . Aˬ myah lu˰ guiˬ lahˬ shaˇ-awˬ .
45012013	Nawˇ k'aˇ jaˆ-eu jeˬ nawˬ-euˬ cawˬ Ka li zaˬ deuˬ-ahˇ caw ba nehˬ-awˇ , daˬ yah-ahˇ yaw muiˬ-ehˇ ha-awˬ .
45012014	Nawˬ-ahˇ k'ehˬ laˇ k'aˆ laˇ-eu tsawˇ haˬ deuˬ-ahˇ Miˬyehˇ guiˬ lahˬ bi˰ nehˬ ni shaˇ-awˬ . Yaˬ k'ehˇ maˬ yaˬ nehˬ ni guiˬ lahˬ bi˰ nehˬ-eu g'aˇ duˬ shaˇ-awˬ .
45012015	Laˬ k'aˬ cehˇ-eu tsawˇ haˬ deuˬ nehˬ-ehˇ laˬ k'aˬ caw cehˇ-awˇ , ngoeˇ-eu tsawˇ haˬ deuˬ nehˬ-ehˇ caw ngoeˇ-awˬ .
45012016	Tsawˇ haˬ yawˬ g'aˬ na lu˰ k'oeˇ taˆ nui ma tiˬ kawˆ lo˰-ehˇ taˬ-awˬ . Huiˬ maw˰ mahˇ maw˰-eu nui ma taˬ bi ahˇ . Tsawˇ teˬ zaˬ deuˬ-ahˇ k'aw˰ cawˬ cawˬ-awˬ . Yawˬ haˇ yawˬ ha zaˬ siˬ tsawˇ gahˇ ahˇ ma lehˇ taˬ noeˬ .
45012017	Aˬ cawˬ yaw doeˇ jahˇ laˇ ngeh , yaw doeˇ taˬ jahˇ k'o˰ nehˬ . Tsawˇ haˬ yawˬ g'aˬ na lu˰ neh yaw muiˬ meh lehˇ noeˬ-euˬ jeˬ-ahˇ mˇ-awˬ .
45012018	Tsawˇ haˬ yawˬ g'aˬ na lu˰ nehˬ-ehˇ tsaˬ leˇ ni , yawˬ ha k'aˇ g'eh nya-eu lo˰-ehˇ leh jeh-awˇ deh˰-awˬ .
45012019	Aˬ yui˰ aˬ nyiˇ Ka li zaˬ deuˬ-oˇ , aˬ cawˬ-ahˇ la˰ poˆ tiˬ jawˇ-iˬ taˬ poˆ . Miˬyehˇ yaˇ k'aˬ daˇ lu˰-uˇ . Aˬ jeˬ miˇ neh ehˇ naˇ , Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " La˰ poˆ poˆ-eu jeˬ-aˬ , ngaˬ-ahˇ ta˰-eu jeˬ pyeu˰-eu ma . Ngaˇ jahˇ k'o˰ nehˬ ma lehˇ Sahˬpaˬ Miˬyehˇ ehˇ-eu meh . "
45012020	Ehˇ k'aw˰ , Jaˇli˰ la˰ k'oeˇ heu lo˰-ehˇ paˇ ehˇ taˬ-euˬ meh . " Nawˬ-ahˇ muiˇ-eu tsawˇ haˬ hawˬ meh˰ naˇ , bi dzaˬ-awˬ . Iˇ cu˰ meh naˇ , bi dawˇ-awˬ . K'oeˇ-aˬ , aˬ yaw˰ ya sha˰ dawˇ dui dui-awˇ noeˬ poˆ leˇ ni jahˇ nehˬ gaˇ duˇ-eu meh . "
45012021	Yaw haiˬ jeˬ neh naw ma˰-ahˇ taˬ bi g'aˬ leˇ . Ehˇ k'aw˰ , yaw muiˬ jeˬ mˇ-awˇ yaw haiˬ jeˬ-ahˇ bi g'aˬ leˇ-awˬ .
45013001	Tsawˇ haˬ yawˬ g'aˬ na lu˰ miˇ k'ahˬ sahˬ paˬ uˆ lahˇ-eu uˬ moˆ ya jawˇ meh . Aˬ jeˬ miˇ neh ehˇ naˇ , Miˬyehˇ neh maˬ bi˰-euˬ gaˇ , uˆ lahˇ-eu baoˬ maˬ jaˆ nya-a . Sahˬ paˬ sahˬ ma deuˬ-aˬ , Miˬyehˇ neh baoˬ bi˰-awˇ bi uˆ lahˇ-euˬ deuˬ pyeu˰-eu meh .
45013002	Uˆ lahˇ lu˰-eu sahˬ paˬ sahˬ ma deuˬ-ahˇ k'aˇ puiˬ-eu tsawˇ haˬ-aˬ , Miˬyehˇ neh mˇ taˬ-euˬ jeˬ-ahˇ puiˬ gaˇ duˇ-eu meh . K'oeˇ lo˰-ehˇ k'aˇ puiˬ-eu tsawˇ haˬ aˬ geu g'aˬ maˬ kaˬ , yawˬ haˇ yawˬ ha yaˇ k'aˬ daˇ gaˇ duˇ-eu meh .
45013003	Yaw muiˬ jeˬ mˇ-eu tsawˇ haˬ deuˬ-aˬ , uˆ lahˇ lu˰-eu sahˬ paˬ sahˬ ma-ahˇ maˬ ya guˆ-a . Maˬ muiˬ-eu jeˬ mˇ-eu tsawˇ haˬ deuˬ teh˰-ehˇ ya guˆ-eu meh . Sahˬ paˬ sahˬ ma-ahˇ guˆ k'aˇ maˬ za ni deh˰ maw˰-eu nya loˇ . Yaw muiˬ jeˬ mˇ-awˬ . Sahˬ paˬ sahˬ ma ja ceuˬ nehˬ la˰ teh˰-a .
45013004	Aˬ jeˬ miˇ neh ehˇ naˇ , sahˬ paˬ sahˬ ma-aˬ , nawˬ-euˬ g'aˇ duˬ muiˬ ni Miˬyehˇ neh k'ehˇ taˬ-euˬ tsawˇ haˬ pyeu˰-eu meh . Ehˇ k'aw˰ , nawˇ maˬ muiˬ-eu jeˬ mˇ naˇ , sahˬ paˬ sahˬ ma-ahˇ guˆ-awˬ . Aˬ yaw˰ nawˬ-ahˇ k'ehˬ-eu yaw duˬ baw meh . Aˬ jeˬ miˇ neh ehˇ naˇ , maˬ muiˬ-eu jeˬ mˇ-eu tsawˇ haˬ deuˬ k'oeˇ taˆ Miˬyehˇ-euˬ k'ehˬ-eu k'aˆ-eu jeˬ bi keuˆ le-eu g'aˇ duˬ , Miˬyehˇ neh aˬ yaw˰-ahˇ k'ehˇ taˬ-euˬ meh .
45013005	K'oeˇ miˇ neh , Miˬyehˇ-euˬ k'ehˬ-eu k'aˆ-eu jeˬ-ahˇ guˆ-eu baˬ da neh teh˰-ehˇ maˬ ngeuˇ ni , k'oeˇ lo˰-ehˇ deh˰-eu jawˇ-eu tsaˬ meh lehˇ naw ma˰-euˬ nui ma siˬ nya-eu la˰ k'oeˇ sahˬ paˬ sahˬ ma deuˬ uˆ lahˇ-eu uˬ moˆ yaw muiˬ paˬ-ehˇ jawˇ-awˬ .
45013006	K'oeˇ baˬ da neh , naw ma˰ kawˬ ya doˆ nehˬ-eu meh . Aˬ jeˬ miˇ neh ehˇ naˇ , aˬ yaw˰ ma˰ yawˬ ha-euˬ gaˇ mˇ-eu k'oeˇ-aˬ , Miˬyehˇ-euˬ g'aˇ duˬ mˇ lu˰-eu jeˬ pyeu˰-eu meh .
45013007	Toˆ-ehˇ ngeuˇ naˇ , aˬ yaw˰ ma˰-ahˇ k'aˇ bi˰ paˬ-ehˇ g'eh-eu jeˬ bi˰-awˬ . Kawˬ k'aˇ doˆ nehˬ paˬ-ehˇ g'eh-eu jeˬ dawˬ tawˆ lu˰ doˆ nehˬ-awˇ , aˬ yaw˰ ma˰ dawˬ tawˆ lu˰-ahˇ yaw zeu baw-eu la˰ k'oeˇ taˬ huiˬ taˬ mahˇ nehˬ-awˬ .
45013008	Tiˬ g'aˬ tiˇ g'aˬ g'oeˇ-eu gaˬ-eu dziˇ dzoˆ maˬ ngeuˇ naˇ , nui jeˬ dziˇ dzoˆ taˬ bi daˆ . K'oeˇ lo˰-ehˇ mˇ naˇ , Zahˇ dawˬ k'o˰ dawˬ-ahˇ naˇ haˬ geu˰ gaˇ duˇ-eu meh .
45013009	" Aˬ cawˬ-euˬ miˬ zaˬ yo zaˬ-ahˇ taˬ bahˬ taˬ muˆ . Tsawˇ haˬ taˬ seh˰ . Smˇ k'oeˬ taˬ k'oeˬ . Aˬ cawˬ-euˬ myawˬ-ahˇ mehˇ juiˇ taˬ juiˇ " lehˇ ehˇ taˬ-euˬ zahˇ dawˬ k'o˰ dawˬ heu deuˬ uˬ ta˰ , zahˇ dawˬ k'o˰ dawˬ nui deuˬ dawˬ tawˆ lu˰ , " Yawˬ haˇ yawˬ ha gaˬ-eu lo˰-ehˇ , yawˬ ha dawˬ peh jawˇ-eu tsawˇ haˬ-ahˇ gaˬ-awˬ " lehˇ ehˇ-eu dawˬ heu dawˬ la˰ k'oeˇ ahˇ jiˇ-eu meh .
45013010	Nawˇ tsawˇ haˬ tiˬ g'aˬ na-ahˇ gaˬ shaw naˇ , aˬ yaw˰-ahˇ coeˬ leˇ ciˆ leˇ-eu jeˬ maˬ mˇ-aˇ . K'oeˇ miˇ neh , g'oeˇ-eu gaˬ-eu jeˬ-aˬ , Zahˇ dawˬ k'o˰ dawˬ-ahˇ mˇ byah-eu meh .
45013011	Naw ma˰ k'oeˇ lo˰-ehˇ ya mˇ meh . Aˬ jeˬ miˇ neh ehˇ naˇ , yu˰ k'aˆ taˬ-euˬ noeˬ laˇ-eu aˇ yamˬ tsaˬ laˇ-euˬ meh lehˇ naw ma˰ siˬ nya meh . Miˬyehˇ aˬ dui-ahˇ ka k'o˰-eu aˇ yamˬ-aˬ , aˬ dui jah dahˬ beh ngeh naˆ maˬ tseˇ nymˬ-mˇ peh dzehˬ laˇ-euˬ meh .
45013012	Uˬ ci˰ buˬ-iˇ-awˇ nah g'ahˇ keuˆ le-eu dawˬ peh peh laˇ-euˬ meh . Yaw zahˇ-ahˇ ta˰-eu gaˇ deuˬ aˬ dui maˬ mˇ ni naˬ leˇ-awˇ , yaw bya la˰ k'oeˇ deuˆ ceh ceh-eu keu ka deuˬ-ahˇ dm kaˇ-euˇ .
45013013	Nah g'ahˇ yaw bya-ahˇ deh˰-eu tsawˇ haˬ deuˬ lo˰-ehˇ , yaw muiˬ muiˬ-ehˇ deh˰ g'eh kaˇ-euˇ . Dzaˬ yeh˰ dawˇ yeh˰ dzaˬ boˆ dawˇ boˆ-eu jeˬ , aˬ cawˬ-euˬ miˬ zaˬ yo zaˬ-ahˇ bahˬ-eu jeˬ , k'aˬ miˬ sheu-eu jeˬ , iˬ dehˬ iˬ ceh hawˇ-eu myaˆ naˆ-eu jeˬ , heu deuˬ-ahˇ byehˇ dzeh ya˰-awˇ deh˰ daˆ jawˇ daˆ g'eh kaˇ-euˇ .
45013014	Aˬ dui-euˬ guiˇ deuˆ-eu keu ka pyeu˰-eu Yeˬsuˇ Ka li-ahˇ dm-awˇ , shiˬ shaˬ jiˇ-euˬ nui loˆ maˬ paˇ poˆ ni , shiˬ shaˬ jiˇ nui k'ahˇ jaˆ-eu jeˬ-ahˇ byehˇ dzeh ya˰ jiˇ kaˇ-euˇ .
45014001	Jah-eu g'aˬ baˬ-eu tsawˇ haˬ-ahˇ ha geu˰-awˬ . Ehˇ k'aw˰ , aˬ yaw˰ neh noeˬ taˬ-euˬ jeˬ-ahˇ tsawˇ pyehˇ taˬ pyehˇ .
45014002	Jah-eu tsawˇ haˬ tiˬ g'aˬ na yawˬ jeˬ na lu˰ dzaˬ nya ma lehˇ noeˬ-eu meh . Ehˇ k'aw˰ , jah-eu g'aˬ baˬ-eu tsawˇ haˬ-aˬ , shaˬ jiˇ maˬ dzaˬ ni g'awˬ pa˰ g'awˬ nyoeˇ teh˰-ehˇ dzaˬ-eu meh .
45014003	Yawˬ jeˬ na lu˰ dzaˬ-eu tsawˇ haˬ-aˬ , maˬ dzaˬ-eu tsawˇ haˬ-ahˇ taˬ nyiˇ-eu maˬ tsaˬ-a . Yawˬ jeˬ na lu˰ maˬ dzaˬ-eu g'aˬ k'aw˰ , dzaˬ-eu g'aˬ-ahˇ iˬ baˇ poˆ-eu maˬ tsaˬ-a . Aˬ jeˬ miˇ neh ehˇ naˇ , aˬ yaw˰-ahˇ Miˬyehˇ ha geu˰ taˬ-euˬ meh .
45014004	Aˬ cawˬ-euˬ zaˬ k'aˆ-ahˇ yaw lehˬ poˆ paˬ-ehˇ nawˇ aˬ suˇ g'aˬ te . Aˬ yaw˰ tsaˬ-eu lehˬ-eu gaˇ kawˆ , aˬ yaw˰-euˬ baw leˬ g'aˬ ngehˬ teh˰-a . Aˬ yaw˰-aˬ tsaˬ-eu tsawˇ haˬ pyeu˰ teh˰-a . Aˬ jeˬ miˇ neh ehˇ naˇ , aˬ yaw˰ tsaˬ ni Sahˬpaˬ Miˬyehˇ jahˇ nya-eu meh .
45014005	Tsawˇ haˬ tiˬ g'aˬ na , aˇ nah nui deuˬ naˆ maˬ tseˇ huiˬ-eu aˇ nah jaˆ meh lehˇ noeˬ-awˇ , tiˬ g'aˬ na , aˇ nah dawˬ tawˆ lu˰ tiˬ kawˆ meh lehˇ noeˬ-eu meh . Aˬ geu g'aˬ maˬ kaˬ , yawˬ ha neh tsaˬ ma lehˇ noeˬ-euˬ jeˬ-ahˇ zi˰ dah ni tuˆ tehˬ-eu tsaˬ meh .
45014006	Aˇ nah tiˬ nah na-ahˇ lah-eu daw-eu tsawˇ haˬ-aˬ , Sahˬpaˬ Miˬyehˇ-ahˇ taˬ huiˬ-eu la˰ k'oeˇ lah-eu daw-eu meh . Yawˬ jeˬ na lu˰ dzaˬ-eu tsawˇ haˬ k'aw˰ , Sahˬpaˬ Miˬyehˇ-ahˇ taˬ huiˬ-eu la˰ k'oeˇ dzaˬ-eu meh . Aˬ jeˬ miˇ neh ehˇ naˇ , aˬ yaw˰ Sahˬpaˬ Miˬyehˇ-euˬ guiˬ lahˬ-ahˇ ja ceuˬ-awˇ dzaˬ-eu meh . Yawˬ jeˬ na lu˰ maˬ dzaˬ-eu tsawˇ haˬ k'aw˰ , Sahˬpaˬ Miˬyehˇ-ahˇ taˬ huiˬ-eu miˇ neh maˬ dzaˬ-eu meh . K'oeˇ-euˬ g'aˇ duˬ Sahˬpaˬ miˬyehˇ-euˬ guiˬ lahˬ-ahˇ aˬ yaw˰ ja ceuˬ-eu meh .
45014007	Aˬ dui tiˬ g'aˬ-iˬ yawˬ ha g'aˇ duˬ teh˰-ehˇ deh˰-eu maˬ ngeuˇ . Tiˬ g'aˬ-iˬ yawˬ ha g'aˇ duˬ teh˰-ehˇ shiˇ-eu k'aw˰ maˬ ngeuˇ .
45014008	Aˬ dui ya deh˰ naˇ , Sahˬpaˬ Miˬyehˇ g'aˇ duˬ deh˰-eu jeˬ pyeu˰-awˇ , ya shiˇ naˇ , Sahˬpaˬ Miˬyehˇ g'aˇ duˬ shiˇ-eu jeˬ pyeu˰-eu ma . K'oeˇ miˇ neh aˬ dui-aˬ , deh˰-eu maˬ ehˇ , shiˇ-eu maˬ ehˇ , Sahˬpaˬ Miˬyehˇ-euˬ pyeu˰-eu ma .
45014009	Aˬ jeˬ miˇ neh ehˇ naˇ , deh˰ lu˰-eu deuˬ hawˇ-eu shiˇ-euˬ deuˬ dawˬ tawˆ lu˰ k'oeˇ taˆ Sahˬpaˬ geu˰-awˇ uˆ lahˇ-eu g'aˇ duˬ , Ka li shiˇ-awˇ g'o˰ deh˰ laˇ g'aˬ-euˬ meh .
45014010	Toˆ-ehˇ ngeuˇ naˇ , naw ma˰ shaˬ jiˇ maˬ dzaˬ ni g'awˬ pa˰ g'awˬ nyoeˇ teh˰-ehˇ dzaˬ-eu tsawˇ haˬ deuˬ yawˬ ha-euˬ cawˬ Ka li zaˬ deuˬ-ahˇ aˬ jeˬ miˇ neh iˬ baˇ poˆ te . K'oeˇ lo˰-ehˇ duˇ ni , naw ma˰ yawˬ jeˬ na lu˰ dzaˬ-eu tsawˇ haˬ deuˬ k'aw˰ , yawˬ ha-euˬ cawˬ Ka li zaˬ deuˬ-ahˇ aˬ jeˬ miˇ neh taˬ nyiˇ te . Aˬ dui dawˬ tawˆ lu˰ Miˬyehˇ mehˬ shi yaw˰ leˇ-awˇ yaˇ k'aˬ ya bi daˇ meh .
45014011	Jaˇli˰ la˰ k'oeˇ ehˇ taˬ-euˬ , " Sahˬpaˬ Miˬyehˇ ehˇ-eu , Deh˰-eu Miˬyehˇ pyeu˰-eu ngaˬ-ahˇ , yawˬ g'aˬ na lu˰ pawˬ dmˬ dmˬ-awˇ , ngaˇ maˇ maˇ ni Miˬyehˇ meh lehˇ , saˇ kiˇ kamˬ-eu dawˬ ngehˬ teh˰-a . "
45014012	Aˬ dui yawˬ g'aˬ na lu˰ , yawˬ ha neh k'aˇ mˇ k'aˇ shaˇ-euˬ jeˬ Miˬyehˇ-ahˇ ya ja doˆ nehˬ teh˰-a .
45014013	K'oeˇ miˇ neh , aˬ dui tiˬ g'aˬ tiˇ g'aˬ iˬ baˇ poˆ-eu jeˬ-ahˇ byehˇ dzeh kaˇ-euˇ . Yawˬ ha-euˬ cawˬ Ka li zaˬ deuˬ sahˬ ti˰ ti˰-awˇ iˬ baˇ la˰ k'oeˇ bi coˬ ahˇ-eu g'aˇ duˬ tiˬ jeˬ-iˬ maˬ mˇ lehˇ , naw ma˰ noeˬ tsehˆ-eu tsaˬ meh .
45014014	Ngaˇ Sahˬpaˬ Yeˬsuˇ nehˬ-ehˇ ta˰-eu la˰ k'oeˇ dzaˬ-eu dawˇ-eu jeˬ-aˬ , maˬ muiˬ maˬ shawˇ-eu tiˬ jeˬ-iˬ maˬ jaˆ-aˇ lehˇ jah duˬ taˬ-euˬ ma . Ehˇ k'aw˰ , tsawˇ haˬ tiˬ g'aˬ na , dzaˬ dzaˬ dawˇ dawˇ tiˬ jeˬ na maˬ shawˇ-a lehˇ jah-eu ngeuˇ naˇ , dzaˬ dzaˬ dawˇ dawˇ k'oeˇ aˬ yaw˰ g'aˇ duˬ maˬ shawˇ-eu jeˬ pyeu˰ laˇ-euˬ meh .
45014015	Nawˬ neh dzaˬ-euˬ dzaˇ tiˬ jeˬ paˬ baˬ da neh nawˬ-euˬ cawˬ Ka li zaˬ tiˬ g'aˬ na nui ma maˬ saˇ duˬ jaˆ naˇ , nawˇ g'oeˇ-eu gaˬ-eu la˰ k'oeˇ deh˰-eu maˬ paˇ ngeuˇ meh . Ka li shiˇ dah-awˇ ka k'o˰ nehˬ-euˬ tsawˇ haˬ-ahˇ nawˬ neh dzaˬ-euˬ dzaˬ dzaˬ dawˇ dawˇ neh maˬ ya laˆ cawˆ-a .
45014016	Nawˬ neh yaw muiˬ meh lehˇ noeˬ-euˬ jeˬ aˬ cawˬ ja doeˇ duˬ taˬ bi pyeu˰ .
45014017	Aˬ jeˬ miˇ neh ehˇ naˇ , Miˬyehˇ Miˇk'ahˬ-aˬ , dzaˬ-eu dawˇ-eu jeˬ maˬ ngeuˇ-a . K'oeˇ-aˬ , yaw tsaˬ yaw dawˇ jeˬ , Miˬyehˇ la˰ k'oeˇ nui saˇ o˰-eu jeˬ hawˇ-eu , Muiˬ-eu Shawˇ-eu Yaw sahˇ Miˬyehˇ neh bi˰-euˬ laˬ k'aˬ cehˇ-eu jeˬ pyeu˰-eu meh .
45014018	Ka li g'aˇ duˬ k'oeˇ lo˰-ehˇ mˇ-eu tsawˇ haˬ-ahˇ Miˬyehˇ nui ma tsaˬ-awˇ , tsawˇ haˬ zaˬ k'aw˰ nui k'ahˇ shiˇ-eu meh .
45014019	K'oeˇ miˇ neh , tiˬ g'aˬ tiˇ g'aˬ tsaˬ leˇ dzoeˇ leˇ-eu jeˬ hawˇ-eu , tiˬ g'aˬ tiˇ g'aˬ caw dehˬ caw toˆ-eu jeˬ-ahˇ aˬ dui noeˬ tsoˆ taˬ-eu tsaˬ meh .
45014020	Dzaˬ dzaˬ dawˇ dawˇ baˬ da neh Miˬyehˇ neh mˇ taˬ-euˬ jeˬ-ahˇ taˬ laˆ cawˆ . Dzaˬ-eu jeˬ dawˬ tawˆ lu˰ yaw shawˇ meh . Ehˇ k'aw˰ , aˬ cawˬ g'aˇ duˬ iˬ baˇ bi doˆ laˇ-eu jeˬ-ahˇ dzaˬ-eu maˬ tsaˬ-a .
45014021	Shaˬ jiˇ dzaˬ-eu , jiˇ baˬ dawˇ-eu , yawˬ ha-euˬ cawˬ Ka li zaˬ tiˬ g'aˬ na iˬ baˇ mˇ ni jahˇ-eu , heu lo˰-ehˇ g'eh-eu deuˬ-ahˇ yahˇ-eu muiˬ meh .
45014022	Gaˇ kawˆ heu-ahˇ ta˰ leˇ-awˇ , yawˬ ha neh k'aˇ jah duˬ taˬ-euˬ jeˬ yawˬ ha hawˇ-eu Miˬyehˇ yaw kaˬ-ahˇ jaˆ-eu meh . Yawˬ ha neh tsaˬ ma lehˇ noeˬ-euˬ jeˬ k'aˬ duˬ ni mˇ-eu tsawˇ haˬ-aˬ , laˬ k'aˬ cehˇ-eu jeˬ o˰-eu meh .
45014023	Ehˇ k'aw˰ , yawˬ ha dzaˬ-eu jeˬ-ahˇ yawˬ ha-euˬ nui ma la˰ k'oeˇ maˬ shaw naˇ , jah-eu la˰ k'oeˇ mˇ-eu maˬ ngeuˇ-eu miˇ neh Miˬyehˇ yaˇ k'aˬ daˇ gaˇ ya daˬ teh˰-a . Maˬ jah-eu la˰ k'oeˇ k'aˇ mˇ-euˬ yawˬ jeˬ na lu˰ iˬ baˇ meh .
45015001	Aˬ dui jah-eu g'aˬ k'aˆ-eu tsawˇ haˬ deuˬ-aˬ , g'aˬ baˬ-eu deuˬ-euˬ k'aˆ behˆ caw pi nehˬ-eu tsaˬ meh . Aˬ dui g'aˇ duˬ muiˬ ni mˇ-eu ma tsaˬ-a .
45015002	Aˬ dui-euˬ cawˬ Ka li zaˬ deuˬ jah-eu la˰ k'oeˇ huiˬ laˇ mahˇ laˇ nya ni , aˬ dui yawˬ g'aˬ na lu˰ aˬ yaw˰ ma˰ g'aˇ duˬ muiˬ ni mˇ-eu tsaˬ meh .
45015003	Aˬ jeˬ miˇ neh ehˇ naˇ , Ka li-aˬ , aˬ yaw˰ g'aˇ duˬ muiˬ ni deh˰-euˬ maˬ ngeuˇ-a . " Naw ma˰-ahˇ ja bu ja doeˇ-eu deuˬ-euˬ dawˬ doeˇ ngaˇ daˬ-euˬ ma " lehˇ Jaˇli˰ la˰ k'oeˇ bo˰ taˬ-euˬ meh .
45015004	Jaˇli˰ la˰ k'oeˇ k'aˇ bo˰ taˬ-euˬ yawˬ jeˬ na lu˰ , aˬ dui-ahˇ bi mehˬ bi tsoˆ-eu g'aˇ duˬ bo˰ taˬ-euˬ meh . Aˬ dui nui ma g'awˬ mahˇ ni taˬ nya laˇ-eu g'aˇ duˬ mehˬ nehˬ tsoˆ nehˬ la˰-awˇ , aˬ dui-euˬ nui ma-ahˇ g'aˬ bi˰ lahˬ nehˬ la˰-eu la˰ k'oeˇ noeˬ tmˬ k'aˇ za laˇ ni bo˰ taˬ-euˬ jeˬ pyeu˰-eu meh .
45015005	Yeˬsuˇ Ka li-ahˇ dzaw geu˰-eu la˰ k'oeˇ naw ma˰ nui ma tiˬ siˬ teh˰-ehˇ taˬ-awˇ deh˰ nya ni , nui ma g'awˬ mahˇ ni taˬ-eu jeˬ bi˰ la˰-awˇ nui ma-ahˇ g'aˬ bi˰ lahˬ nehˬ la˰-eu g'aˬ pyeu˰-eu Miˬyehˇ naw ma˰-ahˇ caw ba lu˰-uˇ .
45015006	K'oeˇ miˇ neh , naw ma˰ dawˬ tawˆ lu˰ teˇ saˇ tiˬ saˇ teh˰-ehˇ aˬ dui-euˬ Sahˬpaˬ Yeˬsuˇ ka liˬ-euˬ Aˬda Miˬyehˇ-ahˇ ja ceuˬ nya lu˰-uˇ .
45015007	Ka li naw ma˰-ahˇ ha geu˰-euˬ lo˰-ehˇ , Miˬyehˇ-euˬ yaw sheh˰ k'ahˬ sehˇ-ahˇ aˬ cawˬ ya mawˇ ni naw ma˰ tiˬ g'aˬ tiˇ g'aˬ ha geu˰-awˬ .
45015008	Miˬyehˇ saˇ jaˇ zi˰-eu gaˇ kawˆ bi siˬ bi mawˇ-eu g'aˇ duˬ hawˇ-eu , aˬ yaw˰ neh aˬ poeˬ aˬ bawˇ deuˬ-ahˇ saˇ jaˇ dzaˬ taˬ-euˬ bi byah laˇ-eu lehˇ , Yuˇdaˆ tsawˇ haˬ deuˬ g'aˇ duˬ Ka li mˇ le-euˬ meh .
45015009	K'oeˇ teh˰-ehˇ maˬ ngeuˇ ni , Miˬyehˇ g'awˬ shaˬ gaˬ-eu jeˬ baˬ da neh Yuˇdaˆ tsawˇ haˬ maˬ ngeuˇ-eu deuˬ k'aw˰ Miˬyehˇ-ahˇ ja ceuˬ nya laˇ ni mˇ le-euˬ jeˬ k'aw˰ pyeu˰-eu meh . Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " K'oeˇ miˇ neh nawˬ-euˬ tsawˇ myahˇ-ahˇ , aˬ cawˬ tsawˇ jeuˬ tsahˬ-ahˇ jawˇ-awˇ , ja ceuˬ-eu caˇ dawˬ ngaˇ caˇ ma . "
45015010	Heu lo˰-ehˇ paˇ ehˇ taˬ-euˬ jaˆ-eu meh . " Miˬyehˇ-euˬ tsawˇ haˬ deuˬ nehˬ-ehˇ , aˬ cawˬ tsawˇ jeuˬ laˬ k'aˬ cehˇ-awˬ . "
45015011	Heu lo˰-ehˇ k'aw˰ paˇ ehˇ taˬ-euˬ meh . " Aˬ cawˬ tsawˇ jeuˬ tsawˇ ca deuˬ k'aw˰ , Sahˬpaˬ Miˬyehˇ-ahˇ ja ceuˬ-awˬ . Tsawˇ jeuˬ dawˬ tawˆ lu˰ ja ceuˬ-awˬ . "
45015012	Iˇsaˬyaˇ neh paˇ ehˇ taˬ-euˬ , " Yeˬshehˇ-euˬ tsui˰ toeˬ oe le˰ gaˇ , aˬ cawˬ tsawˇ jeuˬ-ahˇ uˆ lahˇ-eu , tsawˇ haˬ tiˬ g'aˬ doˆ le teh˰-a . Aˬ yaw˰ la˰ k'oeˇ aˬ cawˬ tsawˇ jeuˬ , noeˬ tmˬ k'aˇ bi za laˇ teh˰-a . "
45015013	Muiˬ-eu Shawˇ-eu Yaw sahˇ Miˬyehˇ-euˬ baoˬ baˬ da neh naw ma˰-euˬ noeˬ tmˬ-eu jeˬ huiˬ laˇ mahˇ laˇ nya ni , naw ma˰ Miˬyehˇ-ahˇ jah-eu jeˬ-ahˇ g'oe-awˇ , noeˬ tmˬ-eu jeˬ-euˬ dawˬ pehˬ duˬ puˇ pyeu˰-eu Miˬyehˇ naw ma˰-ahˇ laˬ k'aˬ cehˇ nui saˇ za-eu jeˬ bi byah laˇ lu˰-uˇ .
45015014	Aˬ yui˰ aˬ nyiˇ Ka li zaˬ deuˬ-oˇ , naw ma˰ yaw muiˬ jeˬ tiˬ byah ni ahˇ-awˇ , aˬ joˆ-ehˇ ya mˇ ya shaˇ-eu dawˬ tawˆ lu˰ siˬ nya-eu uˬ ta˰ , tiˬ g'aˬ tiˇ g'aˬ mehˬ nehˬ tsoˆ nehˬ nya meh lehˇ ngaˇ siˬ duˬ-awˇ nui k'ahˇ shiˇ-eu ma .
45015015	Ehˇ k'aw˰ , yaw beh ngaˇ naw ma˰-ahˇ ehˇ-euˬ gaˇ kawˆ deuˬ-ahˇ sahˬ bo˰ heu ta˰ la˰ k'oeˇ k'aˬ duˬ ni bo˰-eu ma . Miˬyehˇ neh ngaˬ-ahˇ aˬ yaw˰-euˬ zaˬ k'aˆ bi geu˰-eu g'aˇ duˬ taˬ huiˬ nehˬ la˰-euˬ baˬ da neh , ngaˇ heu lo˰-ehˇ k'aˬ duˬ ni bo˰-euˬ ma .
45015016	Yuˇdaˆ tsawˇ haˬ maˬ ngeuˇ-eu deuˬ-euˬ g'aˇ duˬ gaˇ bi mˇ-eu lehˇ , ngaˬ-ahˇ Yeˬsuˇ Ka li-euˬ zaˬ k'aˆ bi geu˰ la˰-euˬ meh . Miˬyehˇ-euˬ Laˬ k'a cehˇ-eu Guiˬ lahˬ dawˬ mehˬ-eu gaˇ-ahˇ ta˰ leˇ-awˇ , piˇ ma tiˬ g'aˬ lo˰-ehˇ ngaˇ gaˇ mˇ lu˰-eu ma . Yuˇdaˆ tsawˇ haˬ maˬ ngeuˇ-eu deuˬ-ahˇ Miˬyehˇ-ahˇ lawˇ nehˬ-euˬ jeˬ lo˰-ehˇ Miˬyehˇ ha geu˰ nya ni , Muiˬ-eu Shawˇ-eu Yaw sahˇ Miˬyehˇ neh Miˬyehˇ-ahˇ damˬ nehˬ-euˬ jeˬ lo˰-ehˇ bi pyeu˰-eu g'aˇ duˬ , piˇ ma tiˬ g'aˬ lo˰-ehˇ ngaˇ mˇ lu˰-eu ma .
45015017	Ngaˇ Yeˬsuˇ Ka li-ahˇ nui ma ta˰-eu miˇ neh , Miˬyehˇ-euˬ gaˇ mˇ lu˰-eu heu k'ahˬ sehˇ jehˆ k'aˇ za ma .
45015018	Yuˇdaˆ tsawˇ haˬ maˬ ngeuˇ-eu deuˬ Miˬyehˇ-euˬ ehˇ dawˬ naˇ haˬ laˇ ni sheuˬ g'eh-eu g'aˇ duˬ , Ka li neh ngaˬ-ahˇ g'oe-awˇ mˇ taˬ-euˬ gaˇ kawˆ heu-ahˇ teh˰-ehˇ k'aˬ duˬ ni ngehˬ-eu tmˇ-eu ma . Aˬ yaw˰ k'oeˇ lo˰-ehˇ mˇ-euˬ k'oeˇ-aˬ , ngehˬ-eu hawˇ-eu mˇ-eu nyiˬ jeˬ lu˰-ahˇ g'oe-awˇ mˇ-euˬ meh .
45015019	Zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu jeˬ mˇ nya-eu baoˬ hawˇ-eu , Muiˬ-eu Shawˇ-eu Yaw sahˇ Miˬyehˇ-euˬ baoˬ-ahˇ g'oe-awˇ mˇ-euˬ jeˬ pyeu˰-eu meh . Yeˬluˇsaˬlehˬ meuˬ-ahˇ neh Iˇluˇliˆ miˇ k'ahˬ-ahˇ keuˆ ni iˇ-euˬ gaˇ pehˇ kahˇ li , Ka li-euˬ gaˇ kawˆ Laˬ k'aˬ cehˇ-eu Guiˬ lahˬ dawˬ mehˬ doe-euˬ ma .
45015020	Ngaˬ-euˬ nui k'ahˇ-aˬ , a cawˬ neh dawˬ pehˬ gawˬ g'aˬ taˬ-euˬ gaˇ gawˬ tsa˰ daˆ le˰-eu jeˬ maˬ mˇ ni , Ka li gaˇ kawˆ maˬ gaˬ haw-euˬ jawˇ duˬ-ahˇ iˇ-awˇ Laˬ k'aˬ cehˇ-eu Guiˬ lahˬ dawˬ mehˬ-eu jeˬ-ahˇ nui ma keuˆ dzehˬ-eu ma .
45015021	Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Aˬ yaw˰ gaˇ kawˆ maˬ gaˬ-euˬ deuˬ , aˬ yaw˰-ahˇ ya mawˇ haw teh˰-a . Aˬ yaw˰-euˬ dawˬ maˬ gaˬ-euˬ deuˬ , ya gaˬ-awˇ g'oˆ shaw geu˰ teh˰-a . "
45015022	Ngaˇ naw ma˰ jawˇ gaˇ laˇ-eu lehˇ g'awˬ mya poˆ g'eh-euˬ k'aw˰ , maˬ laˇ doˆ nya-aˬ .
45015023	Nymˬ-mˇ poˆ jawˇ-aˬ , miˇ k'ahˬ heu k'ahˬ-ahˇ ngaˇ gaˇ mˇ luiˆ g'aˬ-euˬ ma . Ngaˇ naw ma˰ jawˇ gaˇ laˇ maw˰-eu g'awˬ mya k'o˰ g'awˬ mya la keuˆ laˇ-euˬ ma .
45015024	Nymˬ-mˇ poˆ-aˬ , naw ma˰ jawˇ gaˇ laˇ keuˆ ma lehˇ noeˬ tmˬ taˬ-euˬ ma . Saˬbeˬ miˇ k'ahˬ-ahˇ le ba jawˬ-ehˇ naw ma˰ jawˇ gaˇ laˇ naˬ-awˇ , naw ma˰ nehˬ-ehˇ tiˬ k'ehˬ jawˇ g'aˬ naˇ , naw ma˰ neh bi caw ba-awˇ Saˬbeˬ miˇ k'ahˬ-ahˇ le ma lehˇ noeˬ taˬ-euˬ ma .
45015025	Ehˇ k'aw˰ , nymˬ-mˇ k'a tseuˆ ni-aˬ , Miˬyehˇ-euˬ tsawˇ haˬ deuˬ-ahˇ caw mˇ caw shaˇ nehˬ-eu g'aˇ duˬ Yeˬluˇsaˬlehˬ meuˬ-ahˇ iˇ-eu lehˇ g'eh-eu ma .
45015026	Aˬ jeˬ miˇ neh ehˇ naˇ , Yeˬluˇsaˬlehˬ meuˬ-ahˇjawˇ-eu Miˬyehˇ-euˬ tsawˇ haˬ deuˬ la˰ k'oeˇ shaˬ-eu zahˬ-eu deuˬ-ahˇ caw ba nehˬ-eu g'aˇ duˬ , Maˬgeˬdawˇniˆ miˇ k'ahˬ hawˇ-eu Aˬgaˬyaˇ miˇ k'ahˬ-ahˇ jawˇ-eu Ka li zaˬ aˇ muˇ deuˬ pyuˇ daˬ bi˰ nehˬ-eu lehˇ noeˬ tsehˆ taˬ-euˬ meh .
45015027	K'oeˇ lo˰-ehˇ noeˬ tsehˆ-euˬ k'oeˇ-aˬ , aˬ yaw˰ ma˰ yawˬ haˇ yawˬ ha noeˬ siˬ-awˇ noeˬ tsehˆ-euˬ jeˬ pyeu˰-eu meh . Ehˇ k'aw˰ , maˇ maˇ ni ehˇ le˰ naˇ , aˬ yaw˰ ma˰ k'oeˇ deuˬ-ahˇ ya caw ba-eu k'aˆ behˆ jaˆ-eu meh . Aˬ jeˬ miˇ neh ehˇ naˇ , Yuˇdaˆ tsawˇ haˬ deuˬ neh Yuˇdaˆ tsawˇ haˬ maˬ ngeuˇ-eu deuˬ-ahˇ sa˰ laˇ paw-euˬ guiˬ lah caw ba nehˬ-euˬ-aˬ , Yuˇdaˆ tsawˇ haˬ maˬ ngeuˇ-eu deuˬ k'aw˰ Yuˇdaˆ tsawˇ haˬ deuˬ-ahˇ shiˬ shaˬ jiˇ paw-euˬ guiˬ lahˬ caw ba nehˬ paˬ-ehˇ g'eh-eu meh .
45015028	Ngaˇ gaˇ heu hmˬ mˇ luiˆ g'aˬ-awˇ aˬ yaw˰ ma˰ g'aˇ duˬ k'aˇ laˆ uiˬ taˬ-euˬ pyuˇ daˬ dawˬ tawˆ lu˰ aˬ yaw˰ ma˰-euˬ aˬ la˰ la˰ k'oeˇ a nehˬ ya˰ g'aˬ naˇ , Saˬbeˬ miˇk'ahˬ-ahˇ le ba jawˬ-ehˇ naw ma˰ jawˇ gaˇ laˇ ma .
45015029	Ngaˇ naw ma˰ jawˇ gaˇ laˇ ngeh , Ka li-euˬ guiˬ lahˬ yaw dzahˇ tiˬ byah ni ahˇ-eu la˰ k'oeˇ laˇ ma .
45015030	Aˬ yui˰ aˬ nyiˇ Ka li zaˬ deuˬ-oˇ , aˬ dui-euˬ Sahˬpaˬ Yeˬsuˇ Ka li hawˇ-eu Yaw sahˇ Miˬyehˇ neh bi˰ le˰-euˬ g'oeˇ-eu gaˬ-eu jeˬ baˬ da neh ngaˇ naw ma˰-ahˇ heu lo˰-ehˇ shaˇ-eu ma . Ngaˬ-euˬ g'aˇ duˬ ngaˬ nehˬ-ehˇ Miˬyehˇ-ahˇ guiˬ lahˬ caw shaˇ nehˬ la˰-awˬ .
45015031	Yuˇdaˆ miˇ k'ahˬ la˰ k'oeˇ jawˇ-eu Ka li-ahˇ maˬ jah-eu tsawˇ haˬ k'oeˇ deuˬ ngaˬ-ahˇ maˬ ya laˆ coeˬ laˆ ciˆ ni maˬ ehˇ , Yeˬluˇsaˬlehˬ meuˬ la˰ k'oeˇ ngaˬ neh mˇ nehˬ shaˇ nehˬ-euˬ jeˬ-ahˇ Miˬyehˇ-euˬ tsawˇ haˬ deuˬ laˬ k'aˬ tiˬ cehˇ ha geu˰ nehˬ la˰ ni maˬ ehˇ , guiˬ lahˬ caw shaˇ nehˬ la˰-awˬ .
45015032	Miˬyehˇ nui ma tsaˬ naˇ , ngaˇ naw ma˰ jawˇ gaˇ laˬ k'aˬ tiˬ cehˇ ya laˇ keuˆ-awˇ , naw ma˰ nehˬ-ehˇ jawˇ-awˇ laˬ k'aˬ cehˇ-eu la˰ k'oeˇ g'aˬ doeˇ naˬ dah nya ni guiˬ lahˬ caw shaˇ nehˬ la˰-awˬ .
45015033	Aˬ dui-ahˇ nui saˇ o˰-eu jeˬ bi˰ nehˬ la˰-eu Miˬyehˇ naw ma˰ yawˬ g'aˬ na lu˰ nehˬ-ehˇ jawˇ lu˰-uˇ . Aˬ miˬ .
45016001	Geˬjeˬ meuˬ-ahˇ jawˇ-eu Ka li zaˬ aˇ muˇ-ahˇ caw mˇ caw shaˇ lu˰-eu g'aˬ pyeu˰-eu aˬ dui-euˬ dmˇ ma Piˇbeˬ-aˬ , muiˬ-eu tsawˇ haˬ tiˬ g'aˬ meh lehˇ naw ma˰-ahˇ ngaˇ tsa˰ ahˇ la˰-eu ma .
45016002	Miˬyehˇ-euˬ tsawˇ haˬ deuˬ ya mˇ-eu lo˰-ehˇ Sahˬpaˬ Miˬyehˇ-euˬ tsawˇ myahˇ uˬ moˆ aˬ yaw˰-ahˇ ha geu˰-awˇ , aˬ yaw˰ k'aˇ loˬ-eu jeˬ tiˬ poˆ caw ba nehˬ-awˬ . Aˬ jeˬ miˇ neh ehˇ naˇ , aˬ yaw˰-aˬ , aˬ cawˬ-ahˇ caw ba nehˬ nya dui dui-awˇ , ngaˬ-ahˇ k'aw˰ caw ba nehˬ la˰-euˬ meh .
45016003	Yeˬsuˇ Ka li-euˬ gaˇ la˰ k'oeˇ mˇ cawˬ shaˇ cawˬ pyeu˰-eu Biˇgiˇla hawˇ-eu Aˬguˇla aˬ nya˰ dzeˇ zaˬ-ahˇ noeˬ mawˇ lu˰ ma lehˇ ngaˇ dawˬ cawˬ puˬ ahˇ la˰-eu ma .
45016004	Aˬ yaw˰ nya˰ dzeˇ zaˬ ngaˬ-euˬ g'aˇ duˬ g'awˇ mawˇ shiˇ dah tsaˇ-i caw ba nehˬ la˰-euˬ meh . Ngaˇ aˬ yaw˰ nya˰ dzeˇ zaˬ-ahˇ guiˬ lahˬ huiˬ dui dui-eu ma . Ngaˇ teh˰-ehˇ maˬ ngeuˇ ni , Yuˇdaˆ tsawˇ haˬ maˬ ngeuˇ-eu Ka li zaˬ aˇ muˇ dawˬ tawˆ lu˰ k'aw˰ , aˬ nya˰ dzeˇ zaˬ-ahˇ guiˬ lahˬ huiˬ lu˰ meh .
45016005	Aˬ nya˰ dzeˇ zaˬ-euˬ nymˇ-ahˇ tahˬ dzoeˇ lu˰-eu Ka li zaˬ aˇ muˇ-ahˇ k'aw˰ noeˬ mawˇ lu˰ ma .
45016006	Aˬshaˆ miˇ k'ahˬ la˰ k'oeˇ Ka li zaˬ pyeu˰ beh beh laˇ-euˬ g'aˬ pyeu˰-eu , ngaˇ g'oeˇ dui dui-eu Eˇbehˇnehˇ-ahˇ k'aw˰ noeˬ mawˇ lu˰ ma .
45016007	Naw ma˰ g'aˇ duˬ leh jeh dui dui-eu la˰ k'oeˇ gaˇ mˇ lu˰-eu Maˬliˇ-ahˇ k'aw˰ noeˬ mawˇ lu˰ ma . Ngaˬ nehˬ-ehˇ tiˬ kawˆ lo˰-ehˇ tawˬ-ahˇ uˇ-euˬ aˬ yui˰ aˬ nyiˇ Yuˇdaˆ tsawˇ haˬ pyeu˰-eu Aˬdawˇniˆ hawˇ-eu Yuˇniˆ aˬ nya˰-ahˇ k'aw˰ noeˬ mawˇ lu˰ ma . Aˬ yaw˰ nya˰-aˬ , tsawˇ myahˇ doˆ-eu g'aˬ k'ehˇ pyeu˰-awˇ , ngaˬ-euˬ mehˬ hu neh Ka li zaˬ pyeu˰ laˇ-euˬ meh .
45016008	Sahˬpaˬ Miˬyehˇ la˰ k'oeˇ ngaˇ g'oeˇ dui dui-eu Aˬbaˬliˇ-ahˇ k'aw˰ noeˬ mawˇ lu˰ ma .
45016009	Ka li-euˬ gaˇ la˰ k'oeˇ mˇ cawˬ shaˇ cawˬ pyeu˰-eu Uˇlaˬbaˬ hawˇ-eu , ngaˇ g'oeˇ dui dui-eu Saˬdaˬkuˇ-ahˇ k'aw˰ noeˬ mawˇ lu˰ ma .
45016010	Ka li-ahˇ saˇ jaˇ zi˰-eu gaˇ kawˆ k'aˬ duˬ ni mˇ mehˬ-euˬ g'aˬ pyeu˰-eu Aˬbeˇleˇ-ahˇ k'aw˰ noeˬ mawˇ lu˰ ma . Aˬliˇtawˇbuˆ-euˬ nymˇ k'ahˬ zaˬ deuˬ-ahˇ k'aw˰ noeˬ mawˇ lu˰ ma .
45016011	Aˬ yui˰ aˬ nyiˇ Yuˇdaˆ tsawˇ haˬ pyeu˰-eu Heˬloˇdiˇoˬ hawˇ-eu Naˬgiˬsuˇ-euˬ nymˇ jiˇ-ahˇ ta˰-eu aˬ yui˰ aˬ nyiˇ Ka li zaˬ deuˬ-ahˇ k'aw˰ noeˬ mawˇ lu˰ ma .
45016012	Sahˬpaˬ Miˬyehˇ-euˬ gaˇ mˇ lu˰-eu Daˬluˇpehˇnaˆ hawˇ-eu Daˬluˇpawˇsaˆ aˬ nya˰-ahˇ maˬ ehˇ , Sahˬpaˬ Miˬyehˇ-euˬ gaˇ mˇ dui dui-euˬ g'aˬ pyeu˰-eu ngaˇ g'oeˇ dui dui-eu cawˬ Beˬlaˬsiˇ-ahˇ maˬ ehˇ , noeˬ mawˇ lu˰ ma .
45016013	Sahˬpaˬ Miˬyehˇ-euˬ gaˇ mˇ-eu ja ceuˬ dui dui paˬ-ehˇ g'eh-eu Luˇpuˇ hawˇ-eu , aˬ myah lu˰ ngaˬ-ahˇ aˬ yaw˰-euˬ aˬ li tiˬ g'aˬ lo˰-ehˇ caw ba nehˬ la˰-euˬ aˬ yaw˰-euˬ aˬ ma-ahˇ k'aw˰ noeˬ mawˇ lu˰ ma .
45016014	Aˬsoˬgaˬleˇ , Paˬleˬgoˬ , Heˬlaˬmeuˬ , Baˇlawˇdaˇ , Heˬlaˬmaˇ aˬ ha ma˰ hawˇ-eu aˬ yaw˰ ma˰ nehˬ-ehˇ k'aˇ jawˇ-eu aˬ yui˰ aˬ nyiˇ Ka li zaˬ deuˬ-ahˇ k'aw˰ noeˬ mawˇ lu˰ ma .
45016015	Piˇlawˇluˇ hawˇ-eu Yuˇliˆ aˬ nya˰-ahˇ maˬ ehˇ , Neˬluˇ hawˇ-eu a yaw˰-euˬ dmˇ ma-ahˇ maˬ ehˇ , Awˇloˬpaˇ-ahˇ maˬ ehˇ , aˬ yaw˰ ma˰ nehˬ-ehˇ k'aˇ jawˇ-eu Miˬyehˇ-euˬ tsawˇ haˬ deuˬ-ahˇ maˬ ehˇ , noeˬ mawˇ lu˰ ma .
45016016	Ka li zaˬ-euˬ g'oeˇ-eu gaˬ-eu jeˬ la˰ k'oeˇ tiˬ g'aˬ tiˇ g'aˬ mehˬ cuˇ cuˇ-awˇ ha geu˰-awˬ . Ka li-euˬ aˇ muˇ dawˬ tawˆ lu˰ , naw ma˰-ahˇ noeˬ mawˇ-eu dawˬ tsa˰ ahˇ la˰-eu ma .
45016017	Aˬ yui˰ aˬ nyiˇ Ka li zaˬ deuˬ-oˇ , ngaˇ naw ma˰-ahˇ heu lo˰-ehˇ shaˇ-eu ma . Aˇ ma˰ aˇ muˇ paˆ-iˇ ni jahˇ-awˇ , jah-eu tsawˇ haˬ deuˬ-ahˇ gaˇ ma sheuˬ bahˬ-eu la˰ k'oeˇ , naw ma˰-ahˇ mehˬ taˬ tsoˆ taˬ-euˬ jeˬ-ahˇ maˬ duˇ-eu yawˬ jeˬ yawˬ mehˬ-eu tsoˆ-eu tsawˇ haˬ deuˬ-ahˇ yahˇ-awˬ .
45016018	Aˬ jeˬ miˇ neh ehˇ naˇ , k'oeˇ lo˰-ehˇ mˇ-eu tsawˇ haˬ deuˬ-aˬ , aˬ dui-euˬ Sahˬpaˬ Yeˬsuˇ Ka li-euˬ gaˇ mˇ-eu maˬ ngeuˇ-a . Yawˬ ha-euˬ uˬ maˆ g'aˇ duˬ shaˇ noeˬ-awˇ mehˇ shuiˇ shuiˇ-eu la˰ k'oeˇ iˬ baˇ maˬ ahˇ-eu tsawˇ haˬ deuˬ-ahˇ sheuˬ bahˬ-eu meh .
45016019	Naw ma˰ Laˬ k'aˬ cehˇ-eu Guiˬ lahˬ dawˬ-ahˇ zi˰ dah ni tuˆ tehˬ taˬ-euˬ gaˇ kawˆ aˬ cawˬ siˬ nya jiˇ meh . K'oeˇ miˇ neh , naw ma˰ g'aˇ duˬ ngaˇ laˬ k'aˬ cehˇ dui dui-eu ma . Naw ma˰ la˰ k'oeˇ yaw muiˬ jeˬ-ahˇ tseˇ paˆ geu˰ nya-eu nui gahˇ bi ahˇ maw˰-awˇ , maˬ muiˬ-eu jeˬ-ahˇ maˬ mˇ-eu shawˇ jehˆ ni g'eh-eu tsawˇ haˬ bi pyeu˰ maw˰ miˇ-a .
45016020	Aˬ dui nui saˇ o˰ duˬ pyeu˰-eu Miˬyehˇ-aˬ , g'awˬ myahˇ maˬ g'eh-ehˇ neh˰ Saˬdaˬ-ahˇ laˆ cawˆ-awˇ naw ma˰-euˬ aˬ kuiˇ pehˬ zaˬ uˬ moˆ bi jawˇ teh˰-a . Aˬ dui-euˬ Sahˬpaˬ Yeˬsuˇ-euˬ guiˬ lahˬ yaw dzahˇ naw ma˰ k'oeˇ taˆ jaˆ lu˰-uˇ .
45016021	Ngaˬ-euˬ gaˇ mˇ cawˬ pyeu˰-eu Tiˆmoˇseˬ g'eh , naw ma˰-ahˇ noeˬ mawˇ lu˰ miˇ-a lehˇ tsa˰ ahˇ la˰-euˬ meh . K'oeˇ lo˰-ehˇ duˇ ni , ngaˬ-eu cawˬ Yuˇdaˆ tsawˇ haˬ deuˬ pyeu˰-eu Luˇgiˇ , Yaˬsoˬ , Sawˇsiˇpaˬtaˆ aˬ ha smˇ g'aˬ k'aw˰ , naw ma˰-ahˇ noeˬ mawˇ miˇ-a lehˇ tsa˰ ahˇ la˰-euˬ meh .
45016022	Pawˇluˆ neh k'aˇ ehˇ-euˬ lo˰-ehˇ sahˬ bo˰ heu ta˰ bo˰ doˆ nehˬ-euˬ g'aˬ pyeu˰-eu ngaˇ Deˬlaˬtiˇ k'aw˰ , naw ma˰-ahˇ noeˬ mawˇ miˇ-a lehˇ dawˬ cawˬ puˬ ahˇ la˰-eu ma .
45016023	Ka li zaˬ aˇ muˇ tahˬ dzoeˇ duˬ pyeu˰-eu ngaˇ jawˇ naˬ lu˰-eu nymˇ heu nymˇ-euˬ nymˇ sahˇ Gaˬyuˇ k'aw˰ , naw ma˰-ahˇ noeˬ mawˇ lu˰ ma lehˇ tsa˰ ahˇ la˰-euˬ meh . Meuˬ-euˬ pyuˇ jeˬ hmˬ-eu gaˇ mˇ-eu g'aˬ pyeu˰-eu Eˇlaˬduˇ hawˇ-eu aˬ dui-euˬ aˬ yui˰ aˬ nyiˇ Gawˬtu k'aw˰ , naw ma˰-ahˇ noeˬ mawˇ lu˰-eu gaˇ kawˆ tsa˰ ahˇ la˰-euˬ meh .
45016025	Miˬyehˇ-euˬ yaw sheh˰ k'ahˬ sehˇ huiˬ dui dui gaˇ ja ceuˬ kaˇ-euˇ . Aˬ jeˬ miˇ neh ehˇ naˇ , ngaˬ neh Yeˬsuˇ Ka li gaˇ kawˆ Laˬ k'aˬ cehˇ-eu Guiˬ lahˬ dawˬ mehˬ-euˬ lo˰-ehˇ maˬ ehˇ , aˇ hu-euˬ ziˇ-ahˇ neh za˰ taˬ-euˬ yaw tsaˬ yaw dawˇ jeˬ pah mehˬ nehˬ la˰-euˬ lo˰-ehˇ maˬ ehˇ , jah-eu la˰ k'oeˇ naw ma˰ zi˰ dah ni yaw˰ nya ni aˬ yaw˰ jahˇ-euˬ meh .
45016026	Ehˇ k'aw˰ , nymˬ-mˇ poˆ jawˇ-aˬ , Miˬyehˇ g'aˇ duˬ ngehˬ dah-eu deuˬ neh bo˰-euˬ sahˬ bo˰ deuˬ la˰ k'oeˇ , za˰ taˬ-euˬ yaw tsaˬ yaw dawˇ k'oeˇ bya cehˆ ni pah dzeh taˬ-euˬ meh . K'oeˇ uˬ ta˰ , tsawˇ haˬ zaˬ dawˬ tawˆ lu˰ jah-awˇ naˇ haˬ geu˰ nya ni , mˬ maˬ maˬ byaˆ zaˇ ziˇ deh˰-eu Miˬyehˇ neh bi˰-euˬ dawˬ la˰ k'oeˇ , tsawˇ jeuˬ dawˬ tawˆ lu˰-ahˇ yaw tsaˬ yaw dawˇ k'oeˇ bi siˬ bi mawˇ-euˬ meh .
45016027	Yeˬsuˇ Ka li la˰ k'oeˇ Miˬyehˇ-ahˇ mˬ maˬ maˬ byaˆ zaˇ ziˇ ja ceuˬ kaˇ-euˇ . Aˬ yaw˰ tiˬ g'aˬ teh˰-ehˇ zaˬ siˬ tsawˇ gahˇ dawˬ tawˆ lu˰ ahˇ-awˇ , yaw sheh˰ k'ahˬ sehˇ huiˬ dui dui-eu meh . Aˬ miˬ .
46001001	Yeˬsuˇ Ka li-euˬ g'aˬ k'ehˇ geu˰-eu g'aˇ duˬ Miˬyehˇ nui ma tsaˬ-awˇ kuˇ taˬ-euˬ g'aˬ pyeu˰-eu ngaˇ Pawˇluˆ hawˇ-eu , aˬ duiˬ-euˬ aˬ nyiˇ pyeu˰-eu Suˇdeˬ nga nya˰ ,
46001002	Miˬyehˇ-euˬ muiˬ-eu shawˇ-eu tsawˇ haˬ bi geu˰-eu g'aˇ duˬ bi kuˇ doˆ-awˇ , aˬ dui-euˬ Sahˬpaˬ Yeˬsuˇ ka li-ahˇ uˬ duˬ k'aˇ tahˬ-eu yawˬ gaˇ na lu˰ jawˇ-eu tsawˇ haˬ dawˬ tawˆ lu˰ nehˬ-ehˇ tiˬ kawˆ lo˰-ehˇ , aˬ dui-euˬ Sahˬpaˬ hawˇ-eu aˬ yaw˰ ma˰-euˬ Sahˬpaˬ pyeu˰-eu Yeˬsuˇ Ka li la˰ k'oeˇ Miˬyehˇ-euˬ tsawˇ haˬ pyeu˰ laˇ-euˬ Gawˇliˬtu meuˬ-ahˇ jawˇ-eu Ka li zaˬ aˇ muˇ jawˇ gaˇ sahˬ bo˰ bo˰ ahˇ la˰-eu ma .
46001003	Aˬ dui-euˬ Aˬda Miˬyehˇ hawˇ-eu Sahˬpaˬ Yeˬsuˇ Ka liˬ-euˬ guiˬ lahˬ yaw dzahˇ hawˇ-eu nui saˇ o˰-eu jeˬ naw ma˰ k'oeˇtaˆ keuˆ le lu˰-uˇ .
46001004	Yeˬsuˇ Ka li-ahˇ g'oe-awˇ Miˬyehˇ neh naw ma˰-ahˇ bi˰ nehˬ-euˬ guiˬ lahˬ yaw dzahˇ baˬ da neh , ngaˬ-euˬ Miˬyehˇ-euˬ guiˬ lahˬ-ahˇ ngaˇ aˬ myah lu˰ ja ceuˬ-eu ma .
46001005	Aˬ jeˬ miˇ neh ehˇ naˇ , Ka li la˰ k'oeˇ naw ma˰ guiˬ lahˬ tiˬ byah tiˬ lo˰ za-euˬ meh . Dawˬ ngehˬ-eu bym-eu paw maˬ ehˇ , zaˬ siˬ tsawˇ gahˇ paw maˬ ehˇ , naw ma˰ guiˬ lahˬ za-euˬ meh .
46001006	Yeˬsuˇ Ka li gaˇ kawˆ saˇ kiˇ kamˬ-eu guiˬ lahˬ dawˬ naw ma˰ la˰ k'oeˇ zi˰ dah ni jaˆ-eu meh .
46001007	K'oeˇ miˇ neh , Sahˬpaˬ Yeˬsuˇ Ka li g'o˰ le gaˇ naw ma˰ lo˰ lu˰-eu la˰ k'oeˇ , guiˬ lahˬ tiˬ hmˬ-iˬ maˬ bi ga ka-iˇ ni naw ma˰ ciˬ k'mˇ taˬ-euˬ meh .
46001008	Aˬ dui-euˬ Sahˬpaˬ Yeˬsuˇ Ka li g'o˰ le ngeh Nah naw ma˰-ahˇ iˬ baˇ taˬ k'aˇ maˬ bi za-eu g'aˇ duˬ , aˇ saˬ saˬ ngeh keuˆ ni aˬ yaw˰ naw ma˰-ahˇ jah-eu la˰ k'oeˇ bi zi˰ la˰ teh˰-a .
46001009	Aˬ dui-euˬ Sahˬpaˬ pyeu˰-eu aˬ yaw˰-euˬ Zaˬmaˇ Yeˬsuˇ Ka li-ahˇ ta˰ leˇ nya ni naw ma˰-ahˇ kuˇ doˆ-euˬ Miˬyehˇ-aˬ , saˇ jaˇ zi˰-eu Miˬyehˇ pyeu˰-eu meh .
46001010	Aˬ yui˰ aˬ nyiˇ Ka li zaˬ deuˬ-oˇ , aˬ dui-euˬ Sahˬpaˬ Yeˬsuˇ Ka li-euˬ tsawˇ myahˇ uˬ moˆ naw ma˰-ahˇ ngaˇ heu lo˰-ehˇ shaˇ maw˰-eu ma . Naw ma˰ aˇ muˇ maˬ ya muˇ paˆ-eu g'aˇ duˬ , ngehˬ-eu tmˇ-eu la˰ k'oeˇ tsaˬ leˇ dzoeˇ leˇ-eu jeˬ bi ahˇ-awˬ . Nui ma tiˬ siˬ teh˰-ehˇ taˬ-awˇ , nui noeˬ tiˬ gaˇ ta˰-awˬ .
46001011	Aˬ yui˰ aˬ nyiˇ Ka li zaˬ deuˬ-oˇ , naw ma˰ yaw kaˬ iˬ dehˬ iˬ ceh jaˆ lu˰ meh lehˇ , Kaˬlawˇiˆ aˇ muˇ ngaˬ-ahˇ bya cehˆ ni ehˇ nehˬ la˰-euˬ meh .
46001012	Ngaˇ ehˇ maw˰-euˬ-aˬ , naw ma˰ yaw kaˬ " Ngaˇ-aˬ , Pawˇluˆ-ahˇ ta˰-eu ma . " " Ngaˇ-aˬ , Aˬpawˇluˆ-ahˇ ta˰-eu ma . " " Ngaˇ-aˬ , Beˬtuˆluˆ-ahˇ ta˰-eu ma . " " Ngaˇ-aˬ , Ka li-ahˇ ta˰-eu ma " lehˇ , tiˬ g'aˬ tiˬ jeˬ ehˇ-eu meh .
46001013	Ka li-ahˇ g'awˬ mya muˇ muˇ paˆ-euˬ ta loˇ . Naw ma˰ g'aˇ duˬ la˰ ya˰ k'oeˇ taˆ kamˇ shiˇ-euˬ g'aˬ Pawˇluˆ-a loˇ . Pawˇluˆ-euˬ tsawˇ myahˇ uˬ moˆ naw ma˰ iˇ cu˰ shawˇ teˬ loˇ .
46001014	Naw ma˰ la˰ k'oeˇ , Gaˬliˇpuˆ hawˇ-eu Gaˬyuˇ aˬ nya˰-ahˇ teh˰-ehˇ ngaˇ iˇ cu˰ ya shawˇ nehˬ-euˬ baˬ da neh Miˬyehˇ-euˬ guiˬ lahˬ-ahˇ ja ceuˬ-eu ma .
46001015	Maˬ ngeuˇ law nmˇ-aˬ , naw ma˰ ngaˬ-euˬ zaˬ lahˇ geu˰-eu g'aˇ duˬ iˇ cu˰ shawˇ-euˬ ma lehˇ ehˇ-eu baw ngaˇ .
46001016	( Saˬteˬpaˬ-euˬ nymˇ k'ahˬ zaˬ deuˬ-ahˇ k'aw˰ ngaˬ neh iˇ cu˰ shawˇ nehˬ-euˬ law hawˇ nga . K'oeˇ ta˰ naˇ , nui g'aˬ tiˬ g'aˬ-ahˇ-iˬ ngaˇ iˇ cu˰ shawˇ nehˬ-euˬ ma lehˇ maˬ noeˬ nya . )
46001017	Aˬ jeˬ miˇ neh ehˇ naˇ , iˇ cu˰ bi shawˇ nehˬ-iˇ-eu g'aˇ duˬ Ka li ngaˬ-ahˇ k'ehˇ g'eh le˰-euˬ maˬ ngeuˇ-a . Laˬ k'aˬ cehˇ-eu Guiˬ lahˬ dawˬ mehˬ-eu g'aˇ duˬ k'ehˇ g'eh le˰-eu meh . K'oeˇ uˬ ta˰ , tsawˇ haˬ zaˬ-euˬ zaˬ siˬ tsawˇ gahˇ-euˬ dawˬ-ahˇ g'oe-awˇ ya mehˬ-eu maˬ ngeuˇ-a . K'oeˇlo˰-ehˇ mehˬ naˇ , Ka li neh la˰ ya˰ k'oeˇ taˆ kamˇ shiˇ-euˬ baoˬ byawˬ-iˇ jiˇ teh˰-a .
46001018	Aˬ jeˬ miˇ neh ehˇ naˇ , Ka li la˰ ya˰ k'oeˇ taˆ kamˇ shiˇ-euˬ k'oeˇ-aˬ , byoˆ-iˇ-euˬ tsawˇ haˬ deuˬ g'aˇ duˬ tiˬ jeˬ-iˬ gaˇ dahˇ maˬ tsoeˬ-a . Ehˇ k'aw˰ k'oeˇ-aˬ , aˬ dui ka k'o˰-eu jeˬ za-euˬ deuˬ g'aˇ duˬ Miˬyehˇ-euˬ baoˬ meh .
46001019	Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Tsawˇ gahˇ ahˇ-eu deuˬ-euˬ tsawˇ gahˇ , ngaˇ laˆ cawˆ jiˇ nehˬ-awˇ , tseˇ paˆ nya-eu deuˬ-euˬ nui gahˇ , ngaˇ laˆ tsoeˬ jiˇ nehˬ ma . "
46001020	K'oeˇ miˇ neh , zaˬ siˬ tsawˇ gahˇ ahˇ-eu tsawˇ haˬ aˬ gaˇ jawˇ ta lehˇ ehˇ haw sheˇ . Zahˇ dawˬ k'o˰ dawˬ mehˬ-eu saˬ laˬ deuˬ aˬ gaˇ jawˇ ta lehˇ ehˇ haw sheˇ . Heu ziˇ-ahˇ ja ceh ceh-eu paw nya dui dui-eu tsawˇ haˬ deuˬ aˬ gaˇ jawˇ ta lehˇ ehˇ haw sheˇ . Miˇ tsaˬ heu k'oeˇ taˆ jaˆ-eu zaˬ siˬ tsawˇ gahˇ deuˬ yaw˰ ngeh˰ meh lehˇ Miˬyehˇ neh bi siˬ bi mawˇ la˰ g'aˬ-euˬ maˬ ngeuˇ-a loˇ .
46001021	Aˬ jeˬ miˇ neh ehˇ naˇ , tsawˇ haˬ zaˬ deuˬ yawˬ ha-euˬ zaˬ siˬ tsawˇ gahˇ-ahˇ g'oe-awˇ Miˬyehˇ-ahˇ maˬ bi siˬ maˬ bi mawˇ nya ni , Miˬyehˇ neh aˬ yaw˰-euˬ zaˬ siˬ tsawˇ gahˇ-ahˇ g'oe-awˇ jahˇ taˬ-euˬ meh . Ehˇ k'aw˰ , aˬ dzawˬ-euˬ dawˬ lehˇ aˬ cawˬ kuˇ-eu nymˬ-mˇ aˬ dui ma˰ dawˬ mehˬ mehˬ lu˰-eu gaˇ kawˆ heu-ahˇ g'oe-awˇ , jah-eu tsawˇ haˬ deuˬ-ahˇ ka k'o˰ nehˬ-eu g'aˇ duˬ Miˬyehˇ noeˬ tsehˆ-euˬ meh .
46001022	Yuˇdaˆ tsawˇ ha deuˬ-aˬ , yawˬ ha jah-eu g'aˇ duˬ zahˬ leˇ paˬ-ehˇ g'eh-eu jeˬ-ahˇ mawˇ maw˰-awˇ , Heˬlaˬsaˇ tsawˇ haˬ deuˬ-aˬ , za siˬ tsawˇ gahˇ-ahˇ poˆ-eu meh .
46001023	Aˬ dui ma˰-aˬ , la˰ ya˰ k'oeˇ taˆ kamˇ shiˇ-euˬ Ka li gaˇ kawˆ mehˬ-eu ma . Aˬ dui mehˬ-eu dawˬ heu-ahˇ Yuˇdaˆ tsawˇ haˬ deuˬ g'oˆ coeˬ-eu meh . Aˬ cawˬ tsawˇ jeuˬ deuˬ-aˬ , gaˇ dahˇ maˬ tsoeˬ-eu dawˬ lehˇ sawˇ-eu meh .
46001024	Ehˇ k'aw˰ , Miˬyehˇ neh kuˇ doˆ-euˬ tsawˇ haˬ deuˬ pyeu˰-eu Yuˇdaˆ tsawˇ haˬ deuˬ g'aˇ duˬ hawˇ-eu , Yuˇdaˆ tsawˇ haˬ maˬ ngeuˇ-eu deuˬ g'aˇ duˬ , dawˬ heu-aˬ , Miˬyehˇ-euˬ baoˬ hawˇ-eu zaˬ siˬ tsawˇ gahˇ pyeu˰-eu Ka li meh .
46001025	Aˬ jeˬ miˇ neh ehˇ naˇ , Miˬyehˇ dawˇ ga ga-eu jeˬ-aˬ , tsawˇ haˬ zaˬ-euˬ zaˬ siˬ tsawˇ gahˇ naˆ maˬ tseˇ gahˇ dzehˬ-awˇ , Miˬyehˇ g'aˬ baˬ-eu jeˬ-aˬ , tsawˇ haˬ zaˬ g'aˬ k'aˆ-eu naˆ maˬ tseˇ deuˇ dzehˬ-eu meh .
46001026	Aˬ yui˰ aˬ nyiˇ Ka li zaˬ deuˬ-oˇ , Miˬyehˇ naw ma˰-ahˇ kuˇ ngeh naw ma˰ aˬ geu tiˆ-ahˇ deh˰-euˬ gaˇ taˬ ngehˇ . Shiˬ shaˬ jiˇ paw dzeˇ neh shaˇ sawˇ le˰ naˇ , naw ma˰ la˰ k'oeˇ zaˬ siˬ tsawˇ gahˇ ahˇ-eu g'awˬ mya g'aˬ maˬ jawˇ-a . Baoˬ jaˆ-eu g'awˬ mya g'aˬ maˬ ahˇ-ehˇ , yaw huiˬ yaw mahˇ-euˬ aˇ jeuˬ la˰ k'oeˇ deh˰ le-euˬ g'awˬ mya g'aˬ maˬ keuˬ-a .
46001027	Zaˬ siˬ tsawˇ gahˇ ahˇ-eu deuˬ daˬ bi ga-eu g'aˇ duˬ , miˇ tsaˬ zaˬ neh gaˇ dahˇ maˬ tsoeˬ-a lehˇ sawˇ taˬ-euˬ deuˬ-ahˇ Miˬyehˇ neh diˇ daˬ-ehˇ tseˇ doˆ-awˇ , baoˬ jaˆ-eu tsawˇ haˬ deuˬ daˬ bi ga-eu g'aˇ duˬ , miˇ tsaˬ zaˬ neh g'aˬ baˬ dui dui meh lehˇ sawˇ taˬ-euˬ deuˬ-ahˇ Miˬyehˇ neh diˇ daˬ-ehˇ tseˇ doˆ-euˬ meh .
46001028	Miˇ tsaˬ zaˬ deuˬ neh gaˇ dahˇ tsoeˬ meh lehˇ noeˬ-euˬ jeˬ-ahˇ gaˇ dahˇ maˬ tsoeˬ-ehˇ bi pyeu˰-iˇ-eu g'aˇ duˬ , miˇ tsaˬ zaˬ neh gaˇ dahˇ maˬ tsoeˬ-a lehˇ taˬ nyiˇ dui dui-euˬ jeˬ-ahˇ aˬ yaw˰ tseˇ doˆ-euˬ meh .
46001029	Tsawˇ haˬ tiˬ g'aˬ-iˬ Miˬyehˇ mehˬ shi k'ahˬ sehˇ maˬ bi jehˆ nya-eu g'aˇ duˬ , K'oeˇ lo˰-ehˇ jahˇ-euˬ meh .
46001030	Ehˇ k'aw˰ , naw ma˰-ahˇ-aˬ , Yeˬsuˇ Ka li-ahˇ bi tso˰ ta˰-eu g'aˇ duˬ Miˬyehˇ mˇ-awˇ , Ka li-aˬ aˬ dui-euˬ zaˬ siˬ tsawˇ gahˇ pyeu˰ ni Miˬyehˇ jahˇ-euˬ meh . Ka li baˬ da neh Miˬyehˇ-ahˇ aˬ dui tsaˬ leˇ tsahˇ leˇ-awˇ , Miˬyehˇ-euˬ muiˬ-eu shawˇ-eu tsawˇ haˬ pyeu˰ laˇ-awˇ , iˬ baˇ-ahˇ buˬ-iˇ law-iˇ g'aˬ-euˬ ma .
46001031	K'oeˇ miˇ neh , Jaˇli˰ la˰ k'oeˇ ehˇ taˬ-euˬ lo˰-ehˇ , " K'ahˬ sehˇ k'aˇ jehˆ-eu tsawˇ haˬ deuˬ Sahˬpaˬ Miˬyehˇ neh mˇ-euˬ gaˇ-ahˇ teh˰-ehˇ jehˆ lu˰-uˇ . "
46002001	Aˬ yui˰ aˬ nyiˇ Ka li zaˬ deuˬ-oˇ , ngaˇ naw ma˰ jawˇ gaˇ oe-awˇ Miˬyehˇ neh za˰ ta˰-euˬ yaw tsaˬ yaw dawˇ jeˬ gaˇ kawˆ mehˬ le ngeh , za siˬ tsawˇ gahˇ na˰ dui dui-eu dawˬ yaw huiˬ ngehˬ le-euˬ maˬ ngeuˇ .
46002002	Ngaˇ naw ma˰ nehˬ-ehˇ jawˇ lu˰ ngeh , Yeˬsuˇ Ka li gaˇ kawˆ hawˇ-eu aˬ yaw˰ la˰ ya˰ k'oeˇ taˆ kamˇ shiˇ-euˬ gaˇ kawˆ k'oeˇ maˬ ngeuˇ naˇ , nui jeˬ dawˬ tawˆ lu˰-ahˇ ngehˇ byoˆ jiˇ ma lehˇ nui ma la˰ k'oeˇ noeˬ tsehˆ-euˬ ma .
46002003	K'oeˇ miˇ neh , naw ma˰ jawˇ gaˇ ngaˇ oe ngeh , ngaˇ nui ma baˬ dui dui-awˇ , guˆ dui dui-eu la˰ k'oeˇ yaw dzuˬ dzuˬ-euˬ ma .
46002004	Ngaˬ neh ngehˬ-euˬ tmˇ-euˬ dawˬ deuˬ hawˇ-eu dawˬ mehˬ mehˬ-euˬ gaˇ kawˆ-aˬ , tsawˇ haˬ zaˬ-euˬ zaˬ siˬ tsawˇ gahˇ-ahˇ g'oe-awˇ mehˇ shuiˇ shuiˇ le-euˬ maˬ ngeuˇ . Yaw sahˇ Miˬyehˇ-euˬ baoˬ gaˇ kawˆ saˇ kiˇ kamˬ le-euˬ teh˰ ma .
46002005	K'oeˇ miˇ neh , naw ma˰-euˬ jah-eu jeˬ-aˬ , tsawˇ haˬ zaˬ-euˬ zaˬ siˬ tsawˇ gahˇ k'oeˇ taˆ zi˰-eu maˬ ngeuˇ-a . Miˬyehˇ-euˬ baoˬ uˬ moˆ zi˰-eu meh .
46002006	Guiˬ lahˬ sa˰ laˇ paw g'aˬ k'aˆ lo˰ laˇ-euˬ tsawˇ haˬ deuˬ-ahˇ-aˬ , zaˬ siˬ tsawˇ gahˇ-euˬ dawˬ mehˬ-euˬ ma . Ehˇ k'aw˰ , zaˬ siˬ tsawˇ gahˇ k'oeˇ-aˬ , miˇ tsaˬ heu-ahˇ ta˰-eu zaˬ siˬ tsawˇ gahˇ maˬ ngeuˇ-a . Piˬ-iˇ byoˆ-iˇ lu˰-eu miˇ tsaˬ heu k'oeˇ taˆ uˆ lahˇ lu˰-eu baoˬ k'oeˇ deuˬ-euˬ zaˬ siˬ tsawˇ gahˇ k'aw˰ maˬ ngeuˇ-a .
46002007	Ngaˇ mehˬ lu˰-eu zaˬ siˬ tsawˇ gahˇ k'oeˇ-aˬ , Miˬyehˇ neh za˰ taˬ-euˬ zaˬ siˬ tsawˇ gahˇ meh . Zaˬ siˬ tsawˇ gahˇ k'oeˇ-aˬ , tsawˇ haˬ zaˬ deuˬ maˬ siˬ nya-eu za˰ taˬ-euˬ jeˬ pyeu˰-eu meh . Ehˇ k'aw˰ , aˬ dui yaw sheh˰ k'ahˬ sehˇ bi za-eu lehˇ , miˇ tsaˬ tahˬ k'awˇ maˬ beh mi naˆ-ehˇ zaˬ siˬ tsawˇ gahˇ k'oeˇ-ahˇ Miˬyehˇ tseˇ doˆ taˬ-euˬ meh .
46002008	Miˇ tsaˬ heu k'oeˇ taˆ uˆ lahˇ-eu sahˬ paˬ sahˬ ma deuˬ zaˬ siˬ tsawˇ gahˇ k'oeˇ-ahˇ tiˬ g'aˬ-iˬ maˬ siˬ nya-aˬ . Siˬ nya law nmˇ-aˬ , yaw sheh˰ k'ahˬ sehˇ huiˬ dui dui-eu Sahˬpaˬ-ahˇ la˰ ya˰ k'oeˇ taˆ ma˰ ta˰ seh˰-aˇ .
46002009	Ehˇ k'aw˰ , Jaˇli˰ la˰ k'oeˇ heu lo˰-ehˇ ehˇ taˬ-euˬ jaˆ-eu meh . " Myaˆ nuiˆ maˬ mawˇ haw-ehˇ , naˬ bawˇ maˬ gaˬ haw-euˬ , maˬ noeˬ doˆ coeˇ-eu jeˬ , Miˬyehˇ-ahˇ gaˬ-euˬ deuˬ g'aˇ duˬ , Miˬyehˇ lehˬ hmˬ laˆ saˆ-euˬ meh . "
46002010	Ehˇ k'aw˰ , Miˬyehˇ aˬ yaw˰ neh za˰ taˬ-euˬ jeˬ , aˬ yaw˰-euˬ Yaw sahˇ Miˬyehˇ-ahˇ g'oe-awˇ aˬ dui-ahˇ bi siˬ bi mawˇ la˰-euˬ meh . Aˬ jeˬ miˇ neh ehˇ naˇ , Yaw sahˇ Miˬyehˇ-aˬ , yawˬ jeˬ na lu˰-ahˇ poˆ tseˇ-eu meh . Na˰ dui dui gaˇ za˰ taˬ-euˬ Miˬyehˇ-euˬ nui k'ahˇ-ahˇ k'aw˰ , poˆ tseˇ doˆ-eu meh .
46002011	Tsawˇ haˬ tiˬ g'aˬ-euˬ nui noeˬ-ahˇ yawˬ ha la˰ k'oeˇ jawˇ-eu yaw sahˇ maˬ ngeuˇ naˇ maˬ siˬ jiˇ nya-eu lo˰-ehˇ , Miˬyehˇ-euˬ nui noeˬ-ahˇ k'aw˰ , Miˬyehˇ-euˬ Yaw sahˇ maˬ ngeuˇ naˇ maˬ siˬ jiˇ nya-a .
46002012	Aˬ dui-aˬ , miˇ tsaˬ heu-euˬ yaw sahˇ za taˬ-euˬ maˬ ngeuˇ . Miˬyehˇ neh aˬ dui-ahˇ k'aˇ bi˰ la˰-euˬ jeˬ-ahˇ aˬ dui siˬ nya jiˇ ni , Miˬyehˇ neh k'ehˇ g'eh le˰-euˬ Yaw sahˇ Miˬyehˇ za taˬ-euˬ ma .
46002013	K'oeˇ miˇ neh , tsawˇ haˬ zaˬ-euˬ zaˬ siˬ tsawˇ gahˇ neh mehˬ nehˬ la˰-euˬ dawˬ aˬ dui ngehˬ-eu tmˇ-eu maˬ ngeuˇ . Yaw sahˇ Miˬyehˇ neh mehˬ nehˬ tsoˆ nehˬ la˰-euˬ dawˬ ngehˬ-eu tmˇ-eu ma . K'oeˇ lo˰-ehˇ ngehˬ-eu tmˇ-eu la˰ k'oeˇ , Yaw sahˇ Miˬyehˇ za taˬ-euˬ tsawˇ haˬ deuˬ sa˰ laˇ paw ta˰ leˇ-eu yaw tsaˬ yaw dawˇ jeˬ-ahˇ g'oˆ shaw nya ni ja mehˬ-eu ma .
46002014	Yaw sahˇ Miˬyehˇ maˬ za-euˬ tsawˇ haˬ aˬ geu g'aˬ maˬ kaˬ , Miˬyehˇ-euˬ Yaw sahˇ neh bi˰-euˬ jeˬ-ahˇ maˬ za nya-a . K'oeˇ lo˰-ehˇ g'eh-eu tsawˇ haˬ-aˬ , Miˬyehˇ-euˬ Yaw sahˇ neh bi˰-euˬ jeˬ-ahˇ maˬ siˬ nya-ehˇ , aˬ yaw˰-euˬ g'aˇ duˬ tiˬ paw˰-iˬ gaˇ dahˇ maˬ tsoeˬ-a . Aˬ jeˬ miˇ neh ehˇ naˇ , k'oeˇ-aˬ , gaˇ dahˇ tsoeˬ-eu meh lehˇ guiˬ lahˬ sa˰ laˇ paw neh teh˰-ehˇ ehˇ tsehˆ nya-eu meh .
46002015	Yaw sahˇ Miˬyehˇ k'aˇ za taˬ-euˬ tsawˇ haˬ-aˬ , yawˬ jeˬ na lu˰-ahˇ gaˇ dahˇ tsoeˬ-eu maˬ tsoeˬ-eu tseˇ paˆ nya-eu meh . Ehˇ k'aw˰ , k'oeˇ lo˰-ehˇ g'eh-eu tsawˇ haˬ-ahˇ aˬ cawˬ tiˬ g'aˬ-iˬ maˬ tseˇ paˆ duˬ nya-a .
46002016	Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Sahˬpaˬ Miˬyehˇ-euˬ nui ma-ahˇ , siˬ duˬ nya-eu aˬ suˇ jawˇ ta . Yaw˰-ahˇ nui noeˬ nui duˇ bi˰-awˇ , ja mehˬ nya-eu aˬ suˇ jawˇ ta . " Ehˇ k'aw˰ , aˬ dui-aˬ , Ka li-euˬ nui ma pi lu˰-eu tsawˇ haˬ ma .
46003001	Aˬ yui˰ aˬ nyiˇ Ka li zaˬ deuˬ-oˇ , Yaw sahˇ Miˬyehˇ za-euˬ tsawˇ haˬ deuˬ-ahˇ mehˬ-eu lo˰-ehˇ naw ma˰-ahˇ ngaˇ maˬ mehˬ nya-a . Miˇ tsaˬ zaˬ deuˬ hawˇ-eu Ka li zaˬ-euˬ jah-eu paw zaˬ yaw nyiˇ-ahˇ duˇ-eu deuˬ-ahˇ mehˬ-eu lo˰-ehˇ teh˰-ehˇ naw ma˰-ahˇ ngaˇ ya mehˬ-eu meh .
46003002	Naw ma˰-ahˇ dzaˇ yaw g'ahˇ maˬ bi dzaˬ ni , mawˇ neˇ aˬ coeˇ teh˰-ehˇ bi dawˇ-eu ma . Aˬ jeˬ miˇ neh ehˇ naˇ , naw ma˰ dzaˇ yaw g'ahˇ maˬ dzaˬ nya laˇ-aˬ siˬ . Nymˬ-mˇ keuˆ ni maˬ dzaˬ nya laˇ-aˬ siˬ .
46003003	Aˬ jeˬ miˇ neh ehˇ naˇ , miˇ tsaˬ zaˬ deuˬ deh˰-eu lo˰-ehˇ naw ma deh˰ lu˰-a siˬ . Naw ma˰ yaw kaˬ myaˆ naˆ-awˇ iˬ dehˬ iˬ ceh jaˆ-eu k'oeˇ-aˬ , naw ma˰ miˇ tsaˬ heu-ahˇ ta˰-awˇ miˇ tsaˬ zaˬ deuˬ deh˰-eu aˇ tiˆ-ahˇ deh˰ lu˰-eu gaˇ kawˆ saˇ kiˇ pyeu˰-eu meh .
46003004	Naw ma˰ yaw kaˬ , " Ngaˇ-aˬ , Pawˇluˆ-ahˇ ta˰-eu ma . " " Ngaˇ-aˬ , Aˬpawˇluˆ-ahˇ ta˰-eu ma " lehˇ tiˬ g'aˬ tiˬ jeˬ ehˇ-eu k'oeˇ-aˬ , naw ma˰ miˇ tsaˬ zaˬ lo˰-ehˇ deh˰-eu miˇ neh maˬ ngeuˇ-a loˇ .
46003005	Aˬpawˇluˆ aˬ suˇ g'aˬ-a . Pawˇluˆ aˬ suˇ g'aˬ-a . Nga nya˰-aˬ , naw ma˰ jah laˇ ni sheuˬ g'eh nehˬ-eu Miˬyehˇ-euˬ zaˬ k'aˆ pyeu˰-eu teh˰ ma . Nyiˬ g'aˬ lu˰ yawˬ ha-ahˇ Miˬyehˇ neh k'aˇ bi mˇ la˰-euˬ jeˬ mˇ-eu teh˰ ma .
46003006	Ngaˇ-aˬ , ka-eu g'aˬ pyeu˰-awˇ , Aˬpawˇluˆ-aˬ , iˇ cu˰ shehˬ-eu g'aˬ pyeu˰-eu meh . Ehˇ k'aw˰ , aˇ bawˬ mehˇ laˇ ni jahˇ-eu g'aˬ-aˬ , Miˬyehˇ meh .
46003007	Ka-eu g'aˬ hawˇ-eu iˇ cu˰ shehˬ-eu g'aˬ-aˬ , ehˇ nya˰ nyeuˆ-eu maˬ ngeuˇ-a . Ehˇ k'aw˰ , aˇ bawˬ mehˇ laˇ ni jahˇ-eu g'aˬ pyeu˰-eu Miˬyehˇ-ahˇ ja ceuˬ dui dui paˬ-ehˇ g'eh-eu meh .
46003008	Ka-eu g'aˬ hawˇ-eu iˇ cu˰ shehˬ-eu g'aˬ beu gaˇ duˬ maˬ jaˆ-a . Nyiˬ g'aˬ lu˰-ahˇ yawˬ ha neh k'aˇ mˇ-euˬ lo˰-ehˇ geuˇ ni Miˬyehˇ la˰ sawˬ bi˰ nehˬ teh˰-a .
46003009	Aˬ jeˬ miˇ neh ehˇ naˇ , nga nya˰-aˬ , Miˬyehˇ-euˬ gaˇ-ahˇ tiˬ kawˆ lo˰-ehˇ mˇ lu˰-eu gaˇ mˇ cawˬ pyeu˰-eu ma . Naw ma˰-aˬ , Miˬyehˇ-euˬ deh yaˇ meh . Naw ma˰-aˬ , Miˬyehˇ tsoˆ lu˰-eu nymˇ meh .
46003010	Miˬyehˇ neh bi˰ la˰-euˬ guiˬ lahˬ-ahˇ g'oe-awˇ , nymˇ tsoˆ nya dui dui-eu tsawˇ haˬ-euˬ gaˇ ngaˇ mˇ-awˇ , dawˬ pehˬ gawˬ dahˬ beh-awˇ , yawˬ g'aˬ yawˬ neh paˇ gawˬ daˆ g'eh le˰-euˬ meh . Nyiˬ g'aˬ lu˰ yaw muiˬ paˬ-ehˇ shaˇ noeˬ-awˇ ya gawˬ teh˰-a .
46003011	Aˬ jeˬ miˇ neh ehˇ naˇ , Miˬyehˇ neh Yeˬsuˇ Ka li-ahˇ teh˰-ehˇ dawˬ pehˬ gawˬ taˬ-euˬ meh . Dawˬ pehˬ yawˬ hmˬ yawˬ maˬ gawˬ paˇ nya-a .
46003012	Tiˬ paˆ na deuˬ-aˬ , shuiˇ , pyuˇ , k'aˬ lo sehˇ , heu deuˬ yuˇ-awˇ dawˬ pehˬ gawˬ taˬ-euˬ k'oeˇ taˆ gawˬ daˆ g'eh teh˰-a . Tiˬ paˆ na deuˬ-aˬ , daˇ kawˬ , yaˇ mo˰ , g'o yoeˬ , heu deuˬ yuˇ-awˇ dawˬ pehˬ gawˬ taˬ-euˬ k'oeˇ taˆ gawˬ daˆ g'eh teh˰-a .
46003013	Aˬ yaw˰ g'aˬ yaw˰ , yawˬ ha neh mˇ-euˬ muiˬ-eu doeˇ-eu gaˇ kawˆ-ahˇ , Ka li-euˬ Aˇ nah keuˆ le-awˇ pah mehˬ le ngeh ya mawˇ duˬ teh˰-a . Aˬ jeˬ miˇ neh ehˇ naˇ , Aˇ nah k'oeˇ nah keuˆ le ngeh , yawˬ g'aˬ na lu˰ k'aˇ mˇ taˬ-euˬ jeˬ-ahˇ miˬ dzaˬ neh bi pah mehˬ teh˰-a . Muiˬ muiˬ doeˇ doeˇ miˬ dzaˬ neh bi lawˬ haw-awˇ , bi mawˇ duˬ laˇ teh˰-a .
46003014	Dawˬ pehˬ gawˬ taˬ-euˬ k'oeˇ taˆ gawˬ daˆ taˬ-euˬ jeˬ-ahˇ miˬ dzaˬ maˬ puiˆ dzaˬ nya naˇ , nymˇ gawˬ-euˬ k'oeˇ g'aˬ la˰ sawˬ za teh˰-a .
46003015	Ehˇ k'aw˰ , tsawˇ haˬ tiˬ g'aˬ na neh gawˬ taˬ-euˬ gaˇ miˬ dzaˬ neh puiˆ dzaˬ naˇ , aˬ yaw˰ neh mˇ taˬ-euˬ jeˬ smˬ-iˇ teh˰-a . Aˬ yaw˰-euˬ g'awˇ mawˇ law nmˇ-aˬ , miˬ dzaˬ puiˆ lu˰ gaˇ bi g'eu doˆ-awˇ law-iˇ-euˬ lo˰-ehˇ ya law-iˇ teh˰-a .
46003016	Naw ma˰-aˬ , Miˬyehˇ-euˬ uˬ duˬ tahˬ nymˇ pyeu˰-awˇ , Miˬyehˇ-euˬ Yaw sahˇ naw ma˰ la˰ k'oeˇ jawˇ-eu gaˇ kawˆ naw ma˰ siˬ duˬ lu˰ meh .
46003017	K'oeˇ miˇ neh , tsawˇ haˬ tiˬ g'aˬ na Miˬyehˇ-euˬ uˬ duˬ tahˬ nymˇ-ahˇ laˆ cawˆ naˇ , aˬ yaw˰-ahˇ Miˬyehˇ laˆ cawˆ teh˰-a . Aˬ jeˬ miˇ neh ehˇ naˇ , Miˬyehˇ-euˬ uˬ duˬ tahˬ nymˇ-aˬ , muiˬ-eu shawˇ-eu jeˬ pyeu˰-awˇ , naw ma˰-aˬ , uˬ duˬ tahˬ nymˇ k'oeˇ meh .
46003018	Tsawˇ haˬ tiˬ g'aˬ-iˬ yawˬ haˇ yawˬ ha jaˬ myaw˰ myaw˰-eu maˬ tsaˬ-a . Tsawˇ haˬ tiˬ g'aˬ na miˇ tsaˬ heu k'oeˇ taˆ zaˬ siˬ tsawˇ gahˇ ahˇ ma lehˇ noeˬ naˇ , aˬ diˇ aˬ maˇ tsawˇ gahˇ ahˇ-eu tsawˇ haˬ pyeu˰ laˇ nya ni , tsawˇ gahˇ maˬ ahˇ-eu tsawˇ haˬ jeˬ huˬ pyeu˰-iˇ-eu tsaˬ meh .
46003019	Aˬ jeˬ miˇ neh ehˇ naˇ , miˇ tsaˬ heu k'oeˇ taˆ zaˬ siˬ tsawˇ gahˇ lehˇ sawˇ taˬ-euˬ jeˬ-aˬ , Miˬyehˇ mehˬ shi tiˬ jeˬ-iˬ gaˇ dahˇ maˬ tsoeˬ-a . " Zaˬ siˬ tsawˇ gahˇ ahˇ-eu deuˬ gahˇ dui dui lu˰ gaˇ Miˬyehˇ lahˇ ju k'mˇ pa˰-eu meh " lehˇ , Jaˇli˰ la˰ k'oeˇ bo˰ taˬ-euˬ jaˆ meh .
46003020	" Zaˬ siˬ tsawˇ gahˇ ahˇ-eu deuˬ-euˬ nui noeˬ-aˬ , yaw˰ ngeh˰ meh lehˇ Miˬyehˇ siˬ nya meh " lehˇ , tiˬ tsahˇ paˇ bo˰ taˬ-euˬ jaˆ-eu meh .
46003021	Tsawˇ haˬ zaˬ-euˬ nui gahˇ gaˇ kawˆ tiˬ g'aˬ-iˬ k'ahˬ sehˇ jehˆ-eu maˬ tsaˬ-a . Aˬ diˇ ehˇ naˇ , yawˬ jeˬ na lu˰ naw ma˰-ahˇ o˰-eu meh .
46003022	Pawˇluˆ maˬ ehˇ , Aˬpawˇluˆ maˬ ehˇ , Beˬtuˆluˆ maˬ ehˇ , miˇ tsaˬ tahˬ k'awˇ maˬ ehˇ , deh˰-eu hawˇ-eu shiˇ-eu maˬ ehˇ , heu ziˇ hawˇ-eu aˬ kaˇ kaˇ ziˇ maˬ ehˇ , dawˬ tawˆ lu˰ naw ma˰-ahˇ o˰-eu meh .
46003023	Naw ma˰-aˬ , Ka li-euˬ pyeu˰-awˇ , Ka liˬaˬ , Miˬyehˇ-euˬ pyeu˰-eu meh .
46004001	Naw ma˰ nga ma˰-ahˇ heu lo˰-ehˇ noeˬ-eu tsaˬ meh . Nga ma˰ Ka liˬeuˬ gaˇ mˇ zaˬ deuˬ pyeu˰-awˇ , Miˬyehˇ-euˬ za˰ taˬ-euˬ yaw tsaˬ yaw dawˇ jeˬ-ahˇ haw piˇ lu˰-eu tsawˇ haˬ meh lehˇ noeˬ-eu tsaˬ meh .
46004002	Zaˬ k'aˆ tiˬ g'aˬ-aˬ , yawˬ ha-euˬ baw leˬ-ahˇ saˇ jaˇ maˬ zi˰-ehˇ maˬ g'eh nya-a .
46004003	Naw ma˰ maˬ ehˇ , aˬ cawˬ maˬ ehˇ , ngaˬ-ahˇ yaw lehˬ poˆ gaˇ ngaˇ k'ahˬ maˬ lahˇ . Ngaˇ yawˬ haˇ yawˬ ha k'aw˰ yaw lehˬ maˬ poˆ .
46004004	Ngaˬ-euˬ siˬ nya-eu nui ma shawˇ jehˆ ni jaˆ lu˰ ma . Heu lo˰-ehˇ ehˇ ngeh , ngaˇ iˬ baˇ tiˬ paw˰-iˬ maˬ ahˇ lehˇ ehˇ maw˰-eu maˬ ngeuˇ . Ngaˬ-euˬ yaw lehˬ-ahˇ pyehˆ tseˇ-eu g'aˬ-aˬ , Sahˬpaˬ Miˬyehˇ meh .
46004005	K'oeˇ miˇ neh , aˇ yamˬ maˬ keuˆ laˇ mi naˆ-ehˇ tsawˇ haˬ tiˬ g'aˬ-ahˇ-iˬ naw ma˰ yaw lehˬ taˬ poˆ . Aˇ saˬ saˬ-eu yaˇ k'aˬ daˇ-eu k'oeˇ-aˬ , Sahˬpaˬ Miˬyehˇ oe keuˆ gaˇ ya dawˬ-eu meh . Yaw zahˇ la˰ k'oeˇ za˰ taˬ-euˬ jeˬ-ahˇ yaw sheh˰ la˰ k'oeˇ aˬ yaw˰ yuˇ doˆ la˰-awˇ , tsawˇ haˬ zaˬ-euˬ nui maˬ la˰ k'oeˇ za˰ taˬ-euˬ nui noeˬ-ahˇ aˬ yaw˰ pah dzeh teh˰-a . K'oeˇ ngeh jawˇ , tsawˇ haˬ yawˬ g'aˬ na lu˰-ahˇ o˰-eu geuˇ-eu lo˰-ehˇ Miˬyehˇ ja ceuˬ nehˬ teh˰-a .
46004006	Aˬpawˇluˆ nga nya˰-euˬ gaˇ kawˆ-ahˇ ta˰ leˇ-awˇ , naw ma˰ g'aˇ duˬ shaˇ noeˬ-eu la˰ k'oeˇ ngaˇ heu lo˰-ehˇ ehˇ-eu jeˬ pyeu˰-eu ma . Nga nya˰-ahˇ haw-awˇ , Jaˇli˰ la˰ k'oeˇ k'aˇ bo˰ taˬ-euˬ lo˰-ehˇ teh˰-ehˇ naw ma˰ caw teh-awˇ deh˰ nya ni ehˇ-eu jeˬ pyeu˰-eu ma . Tiˬ g'aˬ-ahˇ ja ceuˬ-awˇ tiˬ g'aˬ-ahˇ ja doeˇ-eu jeˬ naw ma˰ jahˇ-eu maˬ tsaˬ-a .
46004007	Naw ma˰ a˰ cawˬ ta˰-ehˇ huiˬ dzehˬ mahˇ dzeh ni aˬ suˇ g'aˬ neh jahˇ-euˬ ta . Naw ma˰ k'aˇ jaˆ-eu jeˬ dawˬ tawˆ lu˰ Miˬyehˇ neh bi˰ la˰-euˬ maˬ ngeuˇ-a loˇ . Toˆ-ehˇ ngeuˇ naˇ , naw ma˰ k'aˇ za-euˬ jeˬ Miˬyehˇ neh bi˰ la˰-euˬ la˰ sawˬ maˬ ngeuˇ-eu lo˰-ehˇ aˬ joˆ-ehˇ k'ahˬ sehˇ jehˆ nya te .
46004008	Naw ma˰ k'aˇ loˬ-eu jeˬ dawˬ tawˆ lu˰ jaˆ jiˇ ma loˇ . Naw ma˰ smˇ muiˬ muiˬ laˇ g'aˬ-euˬ ma loˇ . Nga ma˰ sahˬ paˬ sahˬ ma maˬ pyeu˰ laˇ-euˬ k'aw˰ , naw ma˰ sahˬ paˬ sahˬ ma pyeu˰ laˇ-euˬ te loˇ . Muiˬ teh˰-a . Nga ma˰ g'eh naw ma˰ nehˬ-ehˇ tiˬ kawˆ lo˰-ehˇ sahˬ paˬ sahˬ ma ya geu˰ ni , naw ma˰-ahˇ sahˬ paˬ sahˬ ma bi pyeu˰ laˇ maw˰ miˇ-a .
46004009	Mˬ taˆ g'aˬ k'ehˇ dawˬ tawˆ lu˰ hawˇ-eu miˇ tsaˬ zaˬ dawˬ tawˆ lu˰ bi haw niˇ g'a-eu g'aˇ duˬ , Miˬyehˇ-euˬ g'aˬ k'ehˇ pyeu˰-eu nga ma˰-ahˇ miˇ k'ahˬ zaˬ mehˬ shi bi seh˰-eu lehˇ , Miˬyehˇ neh aˬ cawˬ jeˬ nah nah saˬ bi jawˇ la˰-euˬ jeˬ nga lehˇ noeˬ miˇ-a .
46004010	Nga ma˰-aˬ , Ka li g'aˇ duˬ aˬ dzawˬ aˇ gah pyeu˰-eu ma . Ehˇ k'aw˰ , naw ma˰-aˬ , Ka li la˰ k'oeˇ zaˬ siˬ tsawˇ gahˇ ahˇ-eu tsawˇ haˬ meh . Nga ma˰ g'aˬ baˬ-awˇ , naw ma˰ g'aˬ k'aˆ-eu meh . Nga ma˰-ahˇ aˬ cawˬ taˬ nyiˇ dui dui-awˇ , naw ma˰-ahˇ taˬ huiˬ-eu meh .
46004011	Nymˬ-mˇ keuˆ ni nga ma˰ meh˰ lu˰ shu˰ lu˰-eu ma . Mehˬ tsoeˬ dm-eu maˬ jaˆ-ehˇ , aˬ cawˬ neh bi diˬ bi diˬ-ehˇ , yu˰ zaˇ jawˇ zaˇ maˬ baw ni shaˬ lu˰-eu ma .
46004012	Nga ma˰ gaˇ mˇ seh˰ le˰ miˇ-a . Nga ma˰-ahˇ yaˬ k'ehˇ yaˬ laˇ gaˇ dawˬ ngehˬ g'eh nehˬ-awˇ , nga ma˰-ahˇ k'ehˬ laˇ k'aˆ laˇ gaˇ oˇ oˇ-ehˇ daˬ-eu ma .
46004013	Nga ma˰-ahˇ yehˬ bawˬ sehˇ lu-ehˇ ehˇ laˇ gaˇ , dawˬ nahˬ yu ni ngehˬ k'o˰ nehˬ-eu ma . Nga ma˰-aˬ , miˇ tsaˬ heu k'oeˇ taˆ aˬ cawˬ maˬ geu˰ nahˇ-ehˇ shehˆ dzeh taˬ-euˬ yaw jaw˰ yaw la˰-ahˇ duˇ miˇ-a .
46004014	Naw ma˰ bi sha˰ dawˇ-iˇ-eu lehˇ sahˬ bo˰ heu ta˰ ngaˇ bo˰-eu maˬ ngeuˇ . Ngaˇ gaˬ dui dui-eu zaˬ deuˬ lo˰-ehˇ naw ma˰-ahˇ ngaˇ mehˬ-eu tsoˆ-eu jeˬ pyeu˰-eu ma .
46004015	Aˬ jeˬ miˇ neh ehˇ naˇ , zaˬ yaw nyiˇ-ahˇ bo saˆ-eu tsawˇ haˬ lo˰-ehˇ naw ma˰-ahˇ sheuˬ g'eh-eu saˬ laˬ deuˬ maˬ gui jiˇ coeˇ ni jawˇ k'aw˰ , naw ma˰-euˬ aˬ da tiˬ g'aˬ teh˰ meh . Ngaˇ-aˬ , naw ma˰ jawˇ gaˇ Laˬ k'aˬ cehˇ-eu Guiˬ lahˬ dawˬ hehˇ keuˆ la˰-euˬ g'aˬ pyeu˰-eu miˇ neh , ka li la˰ k'oeˇ naw ma˰-euˬ aˬ da pyeu˰ laˇ-euˬ ma .
46004016	K'oeˇ miˇ neh , ngaˬ-ahˇ dzaw geu˰-eu g'aˇ duˬ naw ma˰-ahˇ ngaˇ shaˇ-eu ma .
46004017	Ngaˇ k'oeˇ lo˰-ehˇ noeˬ-awˇ , Sahˬpaˬ Miˬyehˇ la˰ k'oeˇ ngaˇ gaˬ dui dui-eu saˇ jaˇ zi˰-eu aˬ li pyeu˰-eu Tiˆmoˇseˬ-ahˇ naw ma˰ jawˇ gaˇ k'ehˇ g'eh le˰-euˬ ma . Ngaˇ caw teh lu˰-eu gaˇ ma pyeu˰-eu Ka li la˰ k'oeˇ aˬ joˆ-ehˇ ya deh˰ ya jawˇ-eu gaˇ kawˆ k'oeˇ hmˬ-ahˇ naw ma˰ maˬ ya ngehˇ ni aˬ yaw˰ sheuˬ g'eh nehˬ la˰ teh˰-a . Gaˇ kawˆ k'oeˇ hmˬ-ahˇ ka li zaˬ aˇ muˇ k'aˇ jaˆ gaˇ ngaˇ mehˬ-eu ma .
46004018	Naw ma˰ jawˇ gaˇ ngaˇ maˬ oe-aˇ lehˇ noeˬ-awˇ , naw ma˰ tiˬ paˆ na deuˬ nui ma huiˬ lu˰ meh .
46004019	Sahˬ paˬ Miˬyehˇ nui ma tsaˬ naˇ , g'awˬ myahˇ maˬ g'eh-ehˇ naw ma˰ jawˇ gaˇ ngaˇ oe-awˇ nui ma huiˬ-eu k'oeˇ deuˬ ngehˬ-eu dawˬ-ahˇ naˇ haˬ-eu teh˰-ehˇ maˬ ngeuˇ ni , aˬ yaw˰ ma˰ baoˬ aˇ naˆ ni ahˇ nga lehˇ ngaˇ haw ma .
46004020	Aˬ jeˬ miˇ neh ehˇ naˇ , Miˬyehˇ Miˇk'ahˬ-aˬ , dawˬ ngehˬ gaˇ ta˰-eu maˬ ngeuˇ-a . Baoˬ ahˇ gaˇ ta˰-eu meh .
46004021	Naw ma˰ aˬ geu jeˬ maw˰-eu nya . Ngaˇ daˇ cuiˇ yuˇ-awˇ oe gaˇ geu˰ maw˰-eu nya loˇ . Maˬ ngeuˇ naˇ , g'oeˇ-eu gaˬ-eu jeˬ hawˇ-eu nui nahˬ nui yu yuˇ-awˇ oe gaˇ geu˰ mawˬ-eu nya loˇ .
46005001	Zaˬ miˬ zaˬ hawˇ-eu k'aˬ dzeˇ zaˬ yu˰ ta˰ jawˇ ta˰-eu gaˇ kawˆ-ahˇ ta˰ leˇ-awˇ , maˬ mˇ k'mˬ-eu jeˬ-ahˇ naw ma˰ mˇ lu˰-eu uˬ ta˰ , lawˇ ci˰ zaˬ deuˬ maˬ mˇ peuˬ gaˇ keuˆ ni naw ma˰ mˇ keuˆ lu˰ meh lehˇ ngaˇ ya gaˬ duˬ taˬ-euˬ ma . Tsawˇ haˬ tiˬ g'aˬ yawˬ ha-euˬ aˬ ma ma nyiˇ nehˬ-ehˇ joe-euˬ gaˇ kawˆ ngaˇ ya gaˬ-euˬ ma .
46005002	Ehˇ k'aw˰ naw ma˰ nui ma paˇ huiˬ-eu la . Noeˬ shaˬ dui dui paˬ-ehˇ g'eh-awˇ , k'oeˇ lo˰-ehˇ mˇ-euˬ tsawˇ haˬ-ahˇ Ka li zaˬ aˇ muˇ la˰ k'oeˇ neh teh doˆ-eu tsaˬ meh .
46005003	Ngaˬ-euˬ g'awˇ mawˇ naw ma˰ nehˬ-ehˇ maˬ jawˇ k'aw˰ , ngaˬ-euˬ nui ma naw ma˰ nehˬ-ehˇ jawˇ lu˰ ma . Ngaˇ naw ma˰ nehˬ-ehˇ jawˇ lu˰ gaˇ duˇ-eu lo˰-ehˇ , k'oeˇ lo˰-ehˇ g'eh-eu jeˬ mˇ-euˬ g'aˬ-ahˇ aˬ dui-euˬ Sahˬpaˬ Yeˬsuˇ-euˬ tsawˇ myahˇ uˬ moˆ ngaˇ yaˇ k'aˬ daˇ g'aˬ-euˬ ma . Naw ma˰ tiˬ gaˇ uiˬ leˇ dzoeˇ leˇ ngeh , ngaˬ-euˬ nui ma k'aw˰ naw ma˰ nehˬ-ehˇ jawˇ ma . K'oeˇ lo˰-ehˇ uiˬ leˇ ngeh , aˬ dui nehˬ-ehˇ jawˇ lu˰-eu aˬ dui-euˬ Sahˬpaˬ Yeˬsuˇ-euˬ baoˬ-ahˇ g'oe-awˇ heu lo˰-ehˇ jahˇ-awˬ .
46005005	Sahˬpaˬ Miˬyehˇ yaˇ k'aˬ daˇ-eu Aˇ nah keuˆ le ngeh , tsawˇ haˬ k'oeˇ g'aˬ-euˬ sa˰ laˇ ka k'o˰-eu jeˬ za nya-eu g'aˇ duˬ , aˬ yaw˰-euˬ g'awˇ mawˇ-ahˇ neh˰ Saˬdaˬ-euˬ aˬ la˰ la˰ k'oeˇ a nehˬ-awˇ bi laˆ cawˆ-awˬ .
46005006	Naw ma˰ nui ma huiˬ-eu maˬ tsaˬ-a . " Dehˬ tseˬ ui cuiˆ teh˰ k'aw˰ , kaˬ muˇ tiˬ tsmˇ tsmˇ lah ni bi poˬ laˇ nya meh " lehˇ ehˇ taˬ-euˬ jaˆ-eu naw ma˰ siˬ nya meh .
46005007	Naw ma˰ mawˇ lah ni bi shawˇ laˇ-eu g'aˇ duˬ , iˬ baˇ pyeu˰-eu dehˬ tseˬ yaw oeˇ k'oeˇ laˆ shawˇ dzeh jiˇ-awˬ . K'oeˇ ngeh jawˇ , naw ma˰ dehˬ tseˬ tiˬ paw˰-iˬ maˬ ahˇ-eu kaˬ muˇ yaw shui˰ tiˬ siˬ pyeu˰ laˇ teh˰-a . Naw ma˰-aˬ , maˇ maˇ ni dehˬ tseˬ maˬ ahˇ-eu kaˬ muˇ-ahˇ duˇ meh lehˇ ngaˇ siˬ nya ma . Aˬ jeˬ miˇ neh ehˇ naˇ , aˬ dui Baˬsaˬkaˬ Bawˬ-iˬ g'eh yamˬ tsaˬ laˇ taˬ-euˬ meh . Baˬsaˬkaˬ Bawˬ-iˬ g'eh ngeh ya lawˇ-eu yawˇ zaˬ pyeu˰-eu Ka li-ahˇ lawˇ g'aˬ-euˬ meh .
46005008	Aˬ dui Baˬsaˬkaˬ Bawˬ-iˬ g'eh kaˇ-euˇ . Iˬ baˇ hawˇ-eu maˬ muiˬ maˬ jaˬ-eu jeˬ pyeu˰-eu dehˬ tseˬ ahˇ-eu kaˬ muˇ-ahˇ maˬ g'oe-ehˇ , yaw muiˬ yaw shawˇ hawˇ-eu yaw tsaˬ yaw dawˇ kaˬ muˇ pyeu˰-eu dehˬ tseˬ maˬ ahˇ-eu kaˬ muˇ-ahˇ g'oe-awˇ bawˬ-iˬ g'eh kaˇ-euˇ .
46005009	Ngaˇ naw ma˰-ahˇ bo˰ nehˬ-euˬ sahˬ bo˰ k'oeˇ ta˰ la˰ k'oeˇ , maˬ mˇ k'mˬ-eu jeˬ mˇ-eu tsawˇ haˬ deuˬ-ahˇ cawˬ taˬ cawˬ lehˇ ehˇ taˬ-euˬ ma .
46005010	Aˬ cawˬ nehˬ-ehˇ joe-eu , nui k'ahˇ huiˬ-eu , smˇ k'oeˬ k'oeˬ-eu , tahˬ pahˬ aˬ ma mawˇ kawˇ-ahˇ uˬ duˬ tahˬ-eu , heu lo˰-ehˇ g'eh-eu deuˬ-ahˇ mˇ lu˰-eu lawˇ ci˰ zaˬ deuˬ-ahˇ cawˬ taˬ cawˬ lehˇ ngaˇ ehˇ maw˰-eu maˬ ngeuˇ . Miˇ tsaˬ heu k'oeˇ taˆ k'aˇ deh˰ k'oeˇ keuˆ ni k'oeˇ lo˰-ehˇ g'eh-eu deuˬ-ahˇ naw ma˰ maˬ deh˰ ta˰-ehˇ maˬ g'eh nya-aˇ .
46005011	Ngaˇ ehˇ maw˰-eu-aˬ , heu lo˰-ehˇ ma . Yawˬ haˇ yawˬ ha jah-eu tsawˇ haˬ ma lehˇ ehˇ k'aw˰ , aˬ cawˬ nehˬ-ehˇ joe-eu , nui k'ahˇ huiˬ-eu , tahˬ pahˬ aˬ ma mawˇ kawˇ-ahˇ uˬ duˬ tahˬ-eu , aˬ cawˬ-ahˇ ja bu ja doeˇ-eu , jiˇ baˬ dawˇ yeh˰-eu , smˇ k'oeˬ k'oeˬ-eu , heu deuˬ-ahˇ mˇ-eu tsawˇ haˬ-ahˇ cawˬ taˬ cawˬ lehˇ ehˇ maw˰-eu ma . K'oeˇ lo˰-ehˇ g'eh-eu tsawˇ haˬ deuˬ nehˬ-ehˇ hawˬ jawˬ jawˬ ta˰ gaˇ keuˆ ni yahˇ-awˬ lehˇ ngaˇ naw˰ ma˰-ahˇ bo˰ nehˬ taˬ-euˬ ma .
46005012	La˰ nyiˇ paw-euˬ tsawˇ haˬ-ahˇ ngaˇ yaˇ k'aˬ daˇ-eu maˬ loˬ . Ehˇ k'aw˰ , Ka li zaˬ aˇ muˇ la˰ k'oeˇ uˇ-eu deuˬ-ahˇ naw ma˰ yaˇ k'aˬ maˬ daˇ-ehˇ aˬ joˆ-ehˇ byehˇ nya ta .
46005013	La˰ nyiˇ paw-euˬ tsawˇ haˬ deuˬ-ahˇ Miˬyehˇ yaˇ k'aˬ daˇ teh˰-a . Jaˇli˰ la˰ k'oeˇ ehˇ taˬ-euˬ lo˰-ehˇ , " Haiˬ-eu tsawˇ haˬ deuˬ-ahˇ naw ma˰ la˰ k'oeˇ maˬ bi jawˇ ni teh doˆ-awˬ . "
46006001	Naw ma˰ la˰ k'oeˇ Ka li zaˬ cawˬ cawˬ ja dzaˬ-eu jeˬ doˆ laˇ naˇ , Miˬyehˇ-euˬ tsawˇ haˬ deuˬ neh maˬ bi laˆ tsaˬ geu˰ ni , aˬ jeˬ miˇ neh lawˇ ci˰ zaˬ pyeu˰-eu yaˇ k'aˬ daˇ-eu deuˬ mehˬ shi bi keuˆ leˇ te .
46006002	Miˬyehˇ-euˬ tsawˇ haˬ deuˬ miˇ tsaˬ heu-ahˇ yaˇ k'aˬ ya daˇ teh˰-a lehˇ naw ma˰ maˬ siˬ nya te loˇ . Naw ma˰ miˇ tsaˬ heu-ahˇ yaˇ k'aˬ ya daˇ-eu jeˬ ngeuˇ naˇ , nyiˇ dui dui-eu gaˇ teu deuˬ-ahˇ maˬ jahˇ jiˇ nya te loˇ .
46006003	Mˬ taˆ g'aˬ k'ehˇ deuˬ-ahˇ aˬ dui yaˇ k'aˬ ya daˇ meh lehˇ naw ma˰ maˬ siˬ nya te loˇ . Nymˬ-mˇ ya puˬ ya mawˇ lu˰-eu gaˇ kawˆ heu deuˬ jahˇ tsaˬ nehˬ-eu-aˬ , aˬ jeˬ ehˇ nya˰ nyeuˆ ta .
46006004	Gaˇ kawˆ heu lo˰-ehˇ g'eh-eu deuˬ doˆ laˇ ngeh , Ka li zaˬ aˇ muˇ neh maˬ taˬ huiˬ-euˬ tsawˇ haˬ jawˇ gaˇ aˬ jeˬ miˇ neh bi keuˆ leˇ te .
46006005	Naw ma˰ sha˰ dawˇ dui dui paˬ-ehˇ g'eh-eu meh . Ka li zaˬ yaw kaˬ ja dzaˬ-eu jeˬ doˆ laˇ ngeh , jahˇ tsaˬ nehˬ nya-eu noeˬ dahˇ doe-eu tsawˇ haˬ naw ma˰ la˰ k'oeˇ maˬ jawˇ-ehˇ g'eh teh˰-a loˇ .
46006006	Ehˇ k'aw˰ , naw ma˰ Ka li zaˬ yaw kaˬ tiˬ g'aˬ tiˇ g'aˬ yaˇ k'aˬ daˇ-eu nymˇ-ahˇ daˬ keuˆ leˇ-awˇ , Ka li-ahˇ maˬ jah-eu tsawˇ haˬ deuˬ neh yaˇ k'aˬ bi daˇ-eu la .
46006007	Naw ma˰ yaw kaˬ yaˇ k'aˬ mehˬ dzaˬ laˆ doˆ-eu lehˇ ehˇ-eu teu-aˬ , naw ma˰ g'aˇ duˬ smˬ dui dui-eu jeˬ pyeu˰-eu meh . Aˬ cawˬ neh yaw doeˇ bi jahˇ-eu-aˬ , k'oeˇ naˆ maˬ tseˇ maˬ gaˇ dzehˬ teh˰-a . Aˬ cawˬ neh tahˇ joe bi joe-eu k'aw˰ , k'oeˇ naˆ maˬ tseˇ maˬ gaˇ dzehˬ teh˰-a .
46006008	K'oeˇ lo˰-ehˇ maˬ ngeuˇ ni , naw ma˰ yaw kaˬ tiˬ g'aˬ tiˇ g'aˬ yaw doeˇ jahˇ-awˇ , tiˬ g'aˬ tiˇ g'aˬ tahˇ joe joe-eu meh . Ka li zaˬ cawˬ cawˬ teu naˆ ni deh˰ pyeu˰ taˬ-euˬ meh .
46006009	Maˬ tsaˬ maˬ dawˇ-eu tsawˇ haˬ Miˬyehˇ Miˇk'ahˬ la˰ k'oeˇ maˬ ya uˇ leˇ-a lehˇ naw ma˰ siˬ duˬ lu˰ meh . Naw ma˰ taˬ noeˬ lehˬ . Aˬ cawˬ nehˬ-ehˇ joe-eu tsawˇ haˬ , tahˬ pahˬ aˬ ma mawˇ kawˇ-ahˇ uˬ duˬ tahˬ-eu tsawˇ haˬ , aˬ cawˬ-euˬ miˬ zaˬ yo zaˬ-ahˇ bahˬ-eu tsawˇ haˬ , k'aˬ dzeˇ zaˬ cawˬ cawˬ k'aˬ miˬ sheu-eu tsawˇ haˬ ,
46006010	smˇ k'oeˬ k'oeˬ-eu tsawˇ haˬ , nui k'ahˇ huiˬ-eu tsawˇ haˬ , jiˇ baˬ dawˇ yeh˰-eu tsawˇ haˬ , aˬ cawˬ-ahˇ yehˬ bawˬ sehˇ lu-ehˇ ehˇ-eu tsawˇ haˬ , tahˇ joe joe-eu tsawˇ haˬ , heu deuˬ-aˬ , Miˬyehˇ Miˇk'ahˬ la˰ k'oeˇ tiˬ g'aˬ-iˬ maˬ ya uˇ leˇ-a .
46006011	Naw ma˰ la˰ k'oeˇ tiˬ paˆ na deuˬ k'oeˇ lo˰-ehˇ deh˰ dzeuˇ ya˰-euˬ meh . Ehˇ k'aw˰ , naw ma˰-ahˇ iˬ baˇ tsiˬ shawˇ nehˬ g'aˬ-euˬ meh . Naw ma˰-ahˇ Miˬyehˇ-euˬ aˬ la˰ la˰ k'oeˇ a nehˬ g'aˬ-euˬ meh . Naw ma˰ Miˬyehˇ-ahˇ tsaˬ leˇ tsahˇ leˇ ni , Sahˬpaˬ Yeˬsuˇ ka li hawˇ-eu Miˬyehˇ-euˬ Yaw sahˇ neh mˇ g'aˬ-euˬ meh .
46006012	" Ngaˇ maˬ mˇ k'mˬ-eu jeˬ maˬ jaˆ . " Ehˇ k'aw˰ , yawˬ jeˬ na lu˰ gaˇ dahˇ tsoeˬ-eu maˬ ngeuˇ-a . " Ngaˇ maˬ mˇ k'mˬ-eu jeˬ maˬ jaˆ . " Ehˇ k'aw˰ , aˬ geu jeˬ-euˬ la˰ oˆ maˬ kaˬ , ngaˇ zaˬ k'aˆ maˬ geu˰ .
46006013	" Dzaˬ-eu jeˬ-aˬ , uˬ maˆ g'aˇ duˬ pyeu˰-awˇ , uˬ maˆ-aˬ , dzaˬ-eu jeˬ-euˬ g'aˇ duˬ meh . " Ehˇ k'aw˰ , nyiˬ jeˬ lu˰-ahˇ Miˬyehˇ laˆ cawˆ teh˰-a . G'awˇ mawˇ-aˬ , aˬ cawˬ nehˬ-ehˇ joe-eu g'aˇ duˬ maˬ ngeuˇ-a . Sahˬpaˬ Yeˬsuˇ-euˬ gaˇ mˇ-eu g'aˇ duˬ meh . G'awˇ mawˇ-ahˇ bi dzaˬ bi dawˇ-eu g'aˬ-aˬ , Sahˬpaˬ Yeˬsuˇ meh .
46006014	Sahˬpaˬ Yeˬsuˇ-ahˇ Miˬyehˇ neh bi g'o˰ deh˰ laˇ-euˬ meh . Aˬ dui-ahˇ k'aw˰ , aˬ yaw˰-euˬ baoˬ-ahˇ g'oe-awˇ bi g'o˰ deh˰ laˇ teh˰-a .
46006015	Naw ma˰-euˬ g'awˇ mawˇ-aˬ , Ka li-euˬ g'awˇ mawˇ-ahˇ tso˰-eu aˇ sehˇ deuˬ pyeu˰-eu meh lehˇ maˬ siˬ nya te loˇ . Ka li-euˬ g'awˇ mawˇ-ahˇ tso˰-eu aˇ sehˇ tiˬ sehˇ ngaˇ yuˇ-awˇ , meh maˬlaˇ-euˬ g'awˇ mawˇ-ahˇ ta˰-eu aˇ sehˇ bi pyeu˰-iˇ k'mˬ ta loˇ . Tiˬ jeˬ g'eh-awˇ neh-iˬ maˬ bi pyeu˰-iˇ k'mˬ-aˇ .
46006016	Meh maˬ laˇ nehˬ-ehˇ yu˰ ta˰-eu tsawˇ haˬ-aˬ , meh maˬ laˇ k'oeˇ g'aˬ nehˬ-ehˇ tiˬ shiˬ tiˬ shaˬ teh˰-ehˇ pyeu˰-iˇ-euˬ meh lehˇ naw ma˰ maˬ siˬ nya te loˇ . " Nyiˬ g'aˬ-euˬ tiˬ shiˬ tiˬ shaˬ teh˰-ehˇ pyeu˰ laˇ-euˬ meh " lehˇ , Jaˇli˰ la˰ k'oeˇ bya cehˆ ni ehˇ taˬ-euˬ meh .
46006017	Ehˇ k'aw˰ , Sahˬpaˬ Yeˬsuˇ nehˬ-ehˇ nui ma gm-eu tsawˇ haˬ-aˬ , sa˰ laˇ paw aˬ yaw˰ nehˬ-ehˇ tiˬ shiˬ tiˬ shaˬ teh˰-ehˇ pyeu˰-eu meh .
46006018	Aˬ cawˬ nehˬ-ehˇ joe-eu jeˬ-ahˇ g'awˬ tsehˆ tsehˆ-awˬ . Tsawˇ haˬ zaˬ neh mˇ-euˬ iˬ baˇ nui deuˬ dawˬ tawˆ lu˰ g'awˇ mawˇ-ahˇ coeˬ-eu ciˆ-eu maˬ ngeuˇ-a . Ehˇ k'aw˰ , aˬ cawˬ nehˬ-ehˇ joe-eu jeˬ mˇ-euˬ tsawˇ haˬ-aˬ , yawˬ ha-euˬ g'awˇ mawˇ-ahˇ coeˬ ni ciˆ ni iˬ baˇ mˇ gaˇ duˇ-eu meh .
46006019	Naw ma˰-euˬ g'awˇ mawˇ-aˬ , Miˬyehˇ neh bi˰ le˰-awˇ naw ma˰-euˬ la˰ k'oeˇ jawˇ lu˰-eu Muiˬ-eu Shawˇ-eu Yaw sahˇ Miˬyehˇ-euˬ uˬ duˬ tahˬ nymˇ pyeu˰-eu meh lehˇ maˬ siˬ nya te loˇ . K'oeˇ uˬ ta˰ , naw ma˰-aˬ , naw ma˰-euˬ maˬ ngeuˇ-a . Miˬyehˇ-euˬ meh .
46006020	Miˬyehˇ neh aˇ poeˬ bi˰-awˇ zeuˇ tsehˆ g'aˬ-euˬ meh . K'oeˇ miˇ neh , naw ma˰-euˬ g'awˇ mawˇ la˰ k'oeˇ Miˬyehˇ-euˬ yaw sheh˰ k'ahˬ sehˇ bi doˆ laˇ-awˬ .
46007001	Nymˬ-mˇ jawˇ poˆ-aˬ , naw ma˰ neh ngaˬ-ahˇ sahˬ bo˰ bo˰ ahˇ la˰-awˇ naˇ haˬ-euˬ gaˇ kawˆ k'oeˇ ehˇ ma . K'aˬ dzeˇ zaˬ-aˬ , miˬ zaˬ maˬ sheuˬ ni jawˇ nya naˇ muiˬ meh .
46007002	Ehˇ k'aw˰ , aˬ cawˬ nehˬ-ehˇ joe ni muˇ juˇ juˇ-eu jeˬ jaˆ myaˬ-eu miˇ neh , k'aˬ dzeˇ zaˬ yawˬ g'aˬ na lu˰ miˬ zaˬ baw-eu tsaˬ-awˇ , zaˬ miˬ zaˬ yawˬ g'aˬ na lu˰ k'aw˰ k'aˬ dzeˇ zaˬ baw-eu tsaˬ meh .
46007003	K'aˬ dzeˇ zaˬ g'aˬ yawˬ ha-euˬ g'awˇ mawˇ miˬ zaˬ g'aˬ-ahˇ bi˰-awˇ , miˬ zaˬ g'aˬ k'aw˰ yawˬ ha-euˬ g'awˇ mawˇ k'aˬ dzeˇ zaˬ g'aˬ-ahˇ bi˰-eu la˰ k'oeˇ , tiˬ g'aˬ tiˇ g'aˬ nui k'ahˇ mˇ byah-eu tsaˬ meh .
46007004	Miˬ zaˬ g'aˬ yawˬ ha-euˬ g'awˇ mawˇ-ahˇ yawˬ haˇ yawˬ ha maˬ uˆ lahˇ ni , k'aˬ dzeˇ zaˬ g'aˬ neh ya bi uˆ lahˇ meh . K'oeˇ gaˇ duˇ ni , k'aˬ dzeˇ zaˬ g'aˬ k'aw˰ , yawˬ ha-euˬ g'awˇ mawˇ-ahˇ yawˬ haˇ yawˬ ha maˬ uˆ lahˇ ni , miˬ zaˬ g'aˬ neh ya bi uˆ lahˇ meh .
46007005	Tiˬ k'ehˬ tiˬ yamˬ la˰ k'oeˇ maˬ yu˰ ta˰ ni guiˬ lahˬ shaˇ-eu g'aˇ duˬ nyiˬ g'aˬ lu˰ nui ma tsaˬ-awˇ ehˇ tsehˆ taˬ-euˬ aˇ yamˬ la˰ k'oeˇ maˬ ngeuˇ naˇ , tiˬ g'aˬ tiˇ g'aˬ maˬ yu˰ ta˰ lehˇ ehˇ-eu maˬ tsaˬ-a . Aˇ yamˬ k'oeˇ dzeuˇ naˇ , tiˬ kawˆ lo˰-ehˇ paˇ yu˰ paˇ jawˇ ta˰-awˬ . K'oeˇ lo˰-ehˇ maˬ jahˇ naˇ , naw ma˰ yawˬ ha-euˬ nui ma-ahˇ maˬ g'aˬ leˇ-eu miˇ neh , neh˰ Saˬdaˬ muˇ juˇ juˇ gaˇ maˬ dzeuˇ-iˇ nya-a .
46007006	Ngaˇ heu lo˰-ehˇ ehˇ-eu heu-aˬ , ngaˇ k'aˇ ehˇ-eu lo˰-ehˇ maˬ geu˰-ehˇ maˬ g'eh nya-a lehˇ dawˬ bi˰-eu jeˬ-ehˇ ehˇ-eu maˬ ngeuˇ . Ngaˬ neh ehˇ-euˬ lo˰-ehˇ mˇ-eu g'aˇ duˬ aˬ kawˬ-aˬ bi˰-eu jeˬ-ehˇ ehˇ-eu ma .
46007007	Maˇ maˇ ni ya ehˇ naˇ , naw ma˰ dawˬ tawˆ lu˰ ngaˬ lo˰-ehˇ bi deh˰ maw˰ miˇ-a . Ehˇ k'aw˰ , tsawˇ haˬ yawˬ g'aˬ na lu˰-ahˇ aˬ cawˬ-ahˇ bi˰-euˬ gaˇ maˬ duˇ-eu la˰ sawˬ Miˬyehˇ bi˰ taˬ-awˇ , tiˬ g'aˬ tiˬ jeˬ za taˬ-euˬ meh .
46007008	Miˬ zaˬ maˬ sheuˬ-eu deuˬ hawˇ-eu miˬ coeˬ miˬ ma deuˬ-ahˇ , ngaˇ lo˰-ehˇ cawˬ maˬ shaˇ baw ni jawˇ nya naˇ muiˬ meh lehˇ ehˇ maw˰ miˇ-a .
46007009	Ehˇ k'aw˰ , yawˬ ha-euˬ nui ma-ahˇ maˬ g'aˬ leˇ naˇ , cawˬ shaˇ baw-eu tsaˬ dzehˬ teh˰-a . Aˬ jeˬ miˇ neh ehˇ naˇ , yu˰ ta˰ jawˇ ta˰ maw˰-eu nui k'ahˇ-ahˇ dzahˬ tehˬ taˬ-eu naˆ maˬ tseˇ , cawˬ shaˇ baw-awˇ jawˇ-eu muiˬ dzehˬ meh .
46007010	Sheuˬ dahˬ dzaˬ-euˬ miˬ zaˬ yo zaˬ-ahˇ ngaˇ heu lo˰-ehˇ dawˬ bi˰-eu ma . Ngaˬ-euˬ dawˬ maˬ ngeuˇ . Sahˬpaˬ Miˬyehˇ-euˬ dawˬ meh . Miˬ zaˬ tiˬ g'aˬ yawˬ ha-euˬ k'aˬ dzeˇ zaˬ-ahˇ maˬ ya g'awˬ-a .
46007011	Maˬ g'awˬ-ehˇ maˬ juˬ naˇ , yawˬ zahˇ yawˬ maˬ iˇ paˇ ni tiˬ g'aˬ teh˰-ehˇ ya jawˇ meh . Maˬ ngeuˇ naˇ , yawˬ ha-euˬ k'aˬ dzeˇ zaˬ nehˬ-ehˇ laˆ tsaˬ laˆ tsahˇ-awˇ paˇ jawˇ k'o˰-eu tsaˬ meh . K'aˬ dzeˇ zaˬ deuˬ k'aw˰ , miˬ zaˬ maˬ ya k'o˰-a lehˇ ngaˇ ehˇ-eu ma .
46007012	Nui deuˬ-ahˇ ngaˇ heu lo˰-ehˇ ehˇ-eu ma . Sahˬpaˬ Miˬyehˇ-euˬ dawˬ maˬ ngeuˇ . Ngaˬ-euˬ dawˬ ma . Ka li zaˬ tiˬ g'aˬ Ka li zaˬ maˬ ngeuˇ-eu miˬ zaˬ sheuˬ-awˇ , miˬ zaˬ k'oeˇ g'aˬ aˬ yaw˰ nehˬ-ehˇ deh˰ daˆ le˰ maw˰-eu nui ma ahˇ naˇ , maˬ ya k'o˰ nehˬ-a .
46007013	Ka li zaˬ tiˬ g'aˬ , Ka li zaˬ maˬ ngeuˇ-eu k'aˬ dzeˇ zaˬ-ahˇ dahˬ dzaˬ-iˇ-awˇ , k'aˬ dzeˇ zaˬ k'oeˇ g'aˬ aˬ yaw˰ nehˬ-ehˇ deh˰ daˆ le˰ maw˰-eu nui ma ahˇ naˇ , maˬ ya k'o˰ nehˬ-a .
46007014	Aˬ jeˬ miˇ neh ehˇ naˇ , Ka li-ahˇ maˬ jah-eu k'aˬ dzeˇ zaˬ k'oeˇ g'aˬ-aˬ , aˬ yaw˰-euˬ miˬ zaˬ-ahˇ ta˰ leˇ-eu la˰ k'oeˇ , Miˬyehˇ ha geu˰ nya-eu tsawˇ haˬ pyeu˰ laˇ-euˬ meh . Ka li-ahˇ maˬ jah-eu miˬ zaˬ k'oeˇ g'aˬ k'aw˰ , Ka li-ahˇ jah-eu aˬ yaw˰-euˬ k'aˬ dzeˇ zaˬ-ahˇ ta˰ leˇ-euˬ la˰ k'oeˇ , Miˬyehˇ ha geu˰ nya-eu tsawˇ haˬ pyeu˰ laˇ-euˬ meh . K'oeˇ lo˰-ehˇ maˬ jahˇ naˇ , aˬ yaw˰ ma˰-euˬ zaˬ deuˬ lawˇ ci˰ zaˬ-euˬ zaˬ deuˬ-ahˇ duˇ teh˰-a . K'oeˇ lo˰-ehˇ jahˇ naˇ , zaˬ k'oeˇ deuˬ Miˬyehˇ ha geu˰ nya-eu tsawˇ haˬ pyeu˰ laˇ teh˰-a .
46007015	Ehˇ k'aw˰ , miˬ zaˬ yo zaˬ yaw kaˬ Ka li-ahˇ maˬ jah-eu g'aˬ g'awˬ maw˰-eu nui ma ahˇ naˇ , g'awˬ lu˰-uˇ . K'oeˇ lo˰-ehˇ pyeu˰ laˇ ngeh , miˬ zaˬ yo zaˬ la˰ k'oeˇ Ka li zaˬ pyeu˰-eu g'aˬ-aˬ , pa˰ taw˰ taˬ-euˬ jeˬ-ahˇ ya buˬ ya law-iˇ-euˬ gaˇ duˇ-eu meh . Naw ma˰ nui saˇ o˰-eu la˰ k'oeˇ ya deh˰ ni Miˬyehˇ kuˇ-euˬ gaˇ duˇ-eu meh .
46007016	Ka li zaˬ pyeu˰-eu aˬ cawˬ-euˬ miˬ zaˬ deuˬ-oˇ , nawˬ-euˬ k'aˬ dzeˇ zaˬ-ahˇ nawˇ maˬ ka k'o˰ nya-aˇ lehˇ ehˇ nya te loˇ . Ka li zaˬ pyeu˰-eu aˬ cawˬ-euˬ k'aˬ dzeˇ zaˬ deuˬ-oˇ , nawˬ-euˬ miˬ zaˬ-ahˇ nawˇ maˬ ka k'o˰ nya-aˇ lehˇ ehˇ nya te loˇ .
46007017	Yawˬ g'aˬ na lu˰ Miˬyehˇ neh k'aˇ biˇ o˰ nehˬ-euˬ lo˰-ehˇ deh˰-awˇ , Miˬyehˇ neh bi kuˇ ngeh k'aˇ pyeu˰ lu˰-eu lo˰-ehˇ deh˰ g'eh-eu tsaˬ meh .
46007018	Baˆ k'oˆ mehˬ dzaˬ yehˬ-euˬ tsawˇ haˬ tiˬ g'aˬ Miˬyehˇ neh kuˇ-euˬ jeˬ-ahˇ ha geu˰ g'aˬ naˇ , baˆ k'oˆ mehˬ dzaˬ yehˬ g'aˬ-euˬ k'oeˇ-ahˇ laˆ byoˆ-eu maˬ tsaˬ-a . Baˆ k'oˆ mehˬ dzaˬ maˬ yehˬ-euˬ tsawˇ haˬ tiˬ g'aˬ Miˬyehˇ neh kuˇ-euˬ jeˬ-ahˇ ha geu˰ g'aˬ naˇ , baˆ k'oˆ mehˬ dzaˬ paˇ yehˬ-eu maˬ tsaˬ-a .
46007019	Aˬ jeˬ miˇ neh ehˇ naˇ , baˆ k'oˆ mehˬ dzaˬ yehˬ-euˬ maˬ ehˇ , maˬ yehˬ-euˬ maˬ ehˇ , beu gaˇ duˬ maˬ jaˆ-a . Miˬyehˇ-euˬ zahˇ dawˬ k'o˰ dawˬ-ahˇ naˇ haˬ geu˰-eu teh˰-ehˇ gaˇ dahˇ tsoeˬ-eu meh .
46007020	Yawˬ g'aˬ na lu˰ Miˬyehˇ neh kuˇ-euˬ jeˬ-ahˇ ha geu˰ ngeh k'aˇ pyeu˰ lu˰-eu lo˰-ehˇ deh˰ g'eh-eu tsaˬ meh .
46007021	Miˬyehˇ nawˬ-ahˇ kuˇ ngeh , nawˇ aˬ cawˬ-euˬ zaˬ k'aˆ geu˰ lu˰ te loˇ . Tiˬ jeˬ-iˬ maˬ ngeuˇ-aˇ . Ehˇ k'aw˰ , nawˇ aˬ cawˬ-euˬ zaˬ k'aˆ maˬ paˇ ya geu˰ ni buˬ-iˇ-eu a kawˬ-aˬ za nya naˇ , muiˬ teh˰-a .
46007022	Aˬ jeˬ miˇ neh ehˇ naˇ , Sahˬpaˬ Miˬyehˇ neh kuˇ-euˬ zaˬ k'aˆ tiˬ g'aˬ-aˬ , Sahˬpaˬ Miˬyehˇ-euˬ buˬ-iˇ-euˬ tsawˇ haˬ pyeu˰-eu meh . K'oeˇ lo˰-ehˇ duˇ ni , Ka li neh bi kuˇ-euˬ buˬ-iˇ-euˬ tsawˇ haˬ tiˬ g'aˬ-aˬ , Ka liˬ-euˬ zaˬ k'aˆ pyeu˰-eu meh .
46007023	Miˬyehˇ neh naw ma˰-ahˇ aˇ poeˬ bi˰-awˇ zeuˇ tsehˆ g'aˬ-euˬ meh . K'oeˇ miˇ neh , tsawˇ haˬ zaˬ-euˬ zaˬ k'aˆ taˬ paˇ bi pyeu˰ .
46007024	Aˬ yui˰ aˬ nyiˇ Ka li zaˬ deuˬ-oˇ , yawˬ g'aˬ na lu˰ Miˬyehˇ kuˇ ngeh k'aˇ pyeu˰ lu˰-eu lo˰-ehˇ Miˬyehˇ mehˬ shi deh˰ g'eh-awˬ .
46007025	Naw ma˰ neh ngaˬ-ahˇ bo˰ naˇ haˬ la˰-euˬ smˇ miˇ maˬ iˇ ni jawˇ-eu zaˬ miˬ zaˬ deuˬ-euˬ gaˇ kawˆ-ahˇ ta˰ leˇ-awˇ , Sahˬpaˬ Miˬyehˇ-euˬ dawˬ ngaˇ maˬ za-aˬ . Ehˇ k'aw˰ , Miˬyehˇ guiˬ lahˬ baˬ da neh jah coeˇ paˬ-ehˇ g'eh-eu ngaˬ-euˬ nui noeˬ naw ma˰-ahˇ bi˰-eu ma .
46007026	Nymˬ-mˇ keuˆ le lu˰-eu shaˬ-eu zahˬ-eu aˇ yamˬ heu-ahˇ shaˇ sawˇ haw naˇ , tsawˇ haˬ aˬ geu g'aˬ maˬ kaˬ yawˬ ha k'aˇ pyeu˰ lu˰-eu lo˰-ehˇ deh˰ g'eh-eu tsaˬ meh lehˇ ngaˇ noeˬ-eu ma .
46007027	Miˬ zaˬ sheuˬ-euˬ ngeuˇ naˇ , byehˇ-eu taˬ paˇ leh jeh . Maˬ sheuˬ-euˬ ngeuˇ naˇ k'aw˰ , sheuˬ-eu taˬ paˇ leh jeh .
46007028	Nawˇ miˬ zaˬ sheuˬ naˇ , sheuˬ-euˬ k'oeˇ iˬ baˇ mˇ-eu maˬ ngeuˇ-a . K'aˬ dzeˇ zaˬ maˬ baw-eu zaˬ miˬ zaˬ tiˬ g'aˬ smˇ miˇ iˇ naˇ k'aw˰ , smˇ miˇ iˇ-euˬ k'oeˇ iˬ baˇ mˇ-eu maˬ ngeuˇ-a . Ehˇ k'aw˰ , g'eh nya naˇ , sheuˬ dahˬ dzaˬ-euˬ tsawˇ haˬ deuˬ miˇ tsaˬ heu k'oeˇ taˆ ya tahˬ puˬ-eu shaˬ zahˬ k'oeˇ deuˬ naw ma˰ k'oeˇ taˆ maˬ bi keuˆ le maw˰ nya .
46007029	Aˬ yui˰ aˬ nyiˇ Ka li zaˬ deuˬ-oˇ , ngaˇ ehˇ maw˰-eu-aˬ , heu lo˰-ehˇ ma . Aˇ saˬ saˬ-eu aˇ yamˬ keuˆ le-eu g'awˬ myahˇ ni maˬ paˇ ca meh . Iˬ nah ta˰ naˇ , miˬ zaˬ baw-eu tsawˇ haˬ deuˬ k'aw˰ , miˬ zaˬ maˬ baw-eu tsawˇ haˬ deuˬ lo˰-ehˇ jawˇ-awˬ .
46007030	Tsawˇ ngoeˇ ngoeˇ lu˰-eu tsawˇ haˬ deuˬ k'aw˰ , maˬ noeˬ shaˬ-eu lo˰-ehˇ jawˇ-awˬ . Uiˇ lu˰-eu tsawˇ haˬ deuˬ k'aw˰ , laˬ k'aˬ maˬ cehˇ-eu lo˰-ehˇ jawˇ-awˬ .
46007031	Miˇ tsaˬ shiˬ shaˬ jiˇ-ahˇ ta˰ leˇ-eu gaˇ mˇ-eu deuˬ k'aw˰ , tiˬ byah tiˬ lo˰ maˬ mˇ ni jawˇ-awˬ . Aˬ jeˬ miˇ neh ehˇ naˇ , miˇ tsaˬ heu-euˬ shehˆ dzeu˰ aˇ g'ehˇ byoˆ le lu˰ meh .
46007032	Naw ma˰-euˬ nui ma la˰ k'oeˇ k'ahˬ lahˇ-eu jeˬ maˬ bi ahˇ maw˰ nya . Miˬ zaˬ maˬ baw-eu tsawˇ haˬ-aˬ , Sahˬpaˬ Miˬyehˇ-euˬ gaˇ-ahˇ k'ahˇ k'o˰-eu nui ma ahˇ-eu meh . Aˬ jeˬ miˇ neh ehˇ naˇ , Sahˬpaˬ Miˬyehˇ nui k'ahˇ shiˇ-eu jeˬ-ahˇ aˬ yaw˰ mˇ maw˰-eu meh .
46007033	Ehˇ k'aw˰ , miˬ zaˬ baw-eu tsawˇ haˬ-aˬ , miˇ tsaˬ shiˬ shaˬ jiˇ gaˇ kawˆ-ahˇ k'ahˇ k'o˰-eu nui ma ahˇ-eu meh . Aˬ jeˬ miˇ neh ehˇ naˇ , aˬ yaw˰-euˬ miˬ zaˬ nui k'ahˇ shiˇ-eu jeˬ-ahˇ aˬ yaw˰ mˇ maw˰-eu meh .
46007034	K'oeˇ miˇ neh , nui noeˬ nyiˬ jeˬ neh bi g'eu taw taˬ-euˬ gaˇ duˇ-eu meh . K'aˬ dzeˇ zaˬ maˬ baw-eu zaˬ miˬ zaˬ , maˬ ngeuˇ naˇ zaˬ miˬ aˬ buˇ zaˬ guˬ-aˬ , Sahˬpaˬ Miˬyehˇ-euˬ gaˇ-ahˇ k'ahˇ k'o˰-eu nui ma ahˇ-eu meh . Aˬ jeˬ miˇ neh ehˇ naˇ , aˬ yaw˰ nyiˬ jeˬ maˬ noeˬ ni , nui ma g'awˇ mawˇ dawˬ tawˆ lu˰ Miˬyehˇ-ahˇ a nehˬ maw˰-eu meh . Ehˇ k'aw˰ , k'aˬ dzeˇ zaˬ baw-eu zaˬ miˬ zaˬ-aˬ , miˇ tsaˬ shiˬ shaˬ jiˇ gaˇ kawˆ-ahˇ k'ahˇ k'o˰-eu nui ma ahˇ-eu meh . Aˬ jeˬ miˇ neh ehˇ naˇ , aˬ yaw˰-euˬ k'aˬ dzeˇ zaˬ nui k'ahˇ shiˇ-eu jeˬ-ahˇ aˬ yaw˰ mˇ maw˰-eu meh .
46007035	Naw ma˰ g'aˇ duˬ gaˇ dahˇ tsoeˬ ni ngaˇ heu lo˰-ehˇ ehˇ-eu ma . Naw ma˰-ahˇ kaˬ naˬ-eu maˬ ngeuˇ . Naw ma˰-ahˇ tsaˬ-eu muiˬ-eu jeˬ bi mˇ maw˰-awˇ , nui ma g'awˇ mawˇ dawˬ tawˆ lu˰ Sahˬpaˬ Miˬyehˇ-euˬ gaˇ g'aˇ duˬ tiˬ byah tiˬ lo˰ a nehˬ nya ni ehˇ-eu jeˬ pyeu˰-eu ma .
46007036	Tsawˇ haˬ nyiˬ g'aˬ ngehˬ cawˬ tsehˆ g'aˬ taˬ-euˬ k'aw˰ , maˬ sheuˬ dahˬ dzaˬ ni byehˇ-euˬ ehˇ-awˬ . K'aˬ dzeˇ zaˬ g'aˬ zaˬ miˬ zaˬ k'oeˇ g'aˬ-ahˇ maˬ sheuˬ nehˬ-euˬ gaˇ noeˬ k'ahˇ mahˇ-eu uˬ ta˰ , aˬ yaw˰-euˬ nui loˆ-ahˇ aˬ yaw˰ maˬ g'aˬ leˇ-ehˇ sheuˬ maw˰-eu nui ma ahˇ naˇ , sheuˬ-eu tsaˬ teh˰-a . K'oeˇ lo˰-ehˇ sheuˬ-euˬ k'oeˇ-aˬ , iˬ baˇ mˇ-eu maˬ ngeuˇ-a .
46007037	Ehˇ k'aw˰ , k'aˬ dzeˇ zaˬ g'aˬ aˬ cawˬ neh maˬ kaˬ naˬ nehˬ-euˬ gaˇ , nui ma zi˰ dah ni noeˬ tsehˆ-eu uˬ ta˰ , yawˬ ha-euˬ nui loˆ-ahˇ yawˬ ha g'aˬ leˇ-eu la˰ k'oeˇ , zaˬ miˬ zaˬ k'oeˇ g'aˬ-ahˇ maˬ sheuˬ ma lehˇ ngeuˇ naˇ , aˬ yaw˰ jahˇ-eu k'oeˇ tsaˬ meh .
46007038	K'oeˇ miˇ neh , miˬ zaˬ sheuˬ-eu tsawˇ haˬ-aˬ , yaw muiˬ jeˬ mˇ gaˇ duˇ-eu meh . Ehˇ k'aw˰ , miˬ zaˬ maˬ sheuˬ-eu tsawˇ haˬ-aˬ , k'oeˇ naˆ maˬ tseˇ muiˬ-eu jeˬ mˇ gaˇ duˇ-eu meh .
46007039	K'aˬ dzeˇ zaˬ baw-eu zaˬ miˬ zaˬ-aˬ , yawˬ ha-euˬ k'aˬ dzeˇ zaˬ k'aˇ deh˰ k'oeˇ keuˆ ni yawˬ zahˇ yawˬ maˬ ya iˇ paˇ-a . K'aˬ dzeˇ zaˬ shiˇ dzeuˇ naˇ , yawˬ ha k'aˇ dahˬ dzaˬ-iˇ maw˰ gaˇ dahˬ dzaˬ-iˇ nya meh . Ehˇ k'aw˰ , Ka li zaˬ-ahˇ teh˰-ehˇ ya dahˬ dzaˬ-iˇ meh .
46007040	Ngaˬ neh noeˬ-euˬ lo˰-ehˇ ya ehˇ naˇ , maˬ dahˬ dzaˬ-iˇ ni jawˇ-eu-aˬ , aˬ yaw˰ g'aˇ duˬ zaˬ dzehˬ meh . Ngaˬ neh noeˬ-euˬ heu Miˬyehˇ-euˬ Yaw sahˇ-ahˇ tsaˬ ma lehˇ ngaˇ jah-eu ma .
46008001	Naw ma˰ neh ngaˬ-ahˇ bo˰ naˇ haˬ la˰-euˬ tahˬ pahˬ aˬ ma mawˇ kawˇ-ahˇ lawˇ-euˬ dzaˇ gaˇ kawˆ-ahˇ ta˰ leˇ-awˇ , ngaˇ heu lo˰-ehˇ ehˇ-eu ma . " Aˬ dui yawˬ g'aˬ na lu˰ zaˬ siˬ tsawˇ gahˇ ahˇ ma " lehˇ siˬ nya ma . Ehˇ k'aw˰ , zaˬ siˬ tsawˇ gahˇ-aˬ tsawˇ haˬ zaˬ-ahˇ nui ma bi huiˬ laˇ-awˇ , g'oeˇ-eu gaˬ-eu jeˬ-aˬ , tsawˇ haˬ zaˬ-ahˇ bi huiˬ bi mahˇ laˇ-eu meh .
46008002	Yawˬ haˇ yawˬ ha zaˬ siˬ tsawˇ gahˇ ahˇ ma lehˇ noeˬ-eu tsawˇ haˬ-aˬ , yawˬ ha siˬ geuˇ nya geuˇ-eu lo˰-ehˇ maˬ siˬ maˬ nya keuˆ-eu tsawˇ haˬ pyeu˰-eu meh .
46008003	Ehˇ k'aw˰ , Miˬyehˇ-ahˇ gaˬ-eu tsawˇ haˬ-ahˇ Miˬyehˇ siˬ nya-eu meh .
46008004	K'oeˇ miˇ neh , tahˬ pahˬ aˬ ma mawˇ kawˇ-ahˇ lawˇ-euˬ dzaˇ-ahˇ dzaˬ-eu gaˇ kawˆ ngaˇ heu lo˰-ehˇ ehˇ-eu ma . Tahˬ pahˬ aˬ ma mawˇ kawˇ-aˬ , aˬ diˇ aˬ maˇ maˬ jaˆ maˬ jawˇ-eu jeˬ-euˬ dah zaˇ tehˆ taˬ-euˬ mawˇ kawˇ meh lehˇ aˬ dui siˬ nya ma . Miˬyehˇ tiˬ g'aˬ teh˰-ehˇ jawˇ-eu gaˇ kawˆ k'aw˰ , aˬ dui siˬ nya ma .
46008005	Mˬ k'oeˇ taˆ miˇ tsaˬ k'oeˇ taˆ " miˬyehˇ " lehˇ kuˇ-euˬ g'awˬ mya ni jawˇ-awˇ , " miˬyehˇ " hawˇ-eu " yaw sahˇ sahˬ paˬ " g'awˬ mya g'aˬ jawˇ-eu meh .
46008006	Ehˇ k'aw˰ , aˬ dui-euˬ g'aˇ duˬ-aˬ , Miˬyehˇ tiˬ g'aˬ jawˇ-eu teh˰ ma . Aˬ yaw˰-aˬ , dawˬ tawˆ lu˰-ahˇ Beh-euˬ yaw sahˇ Aˬda pyeu˰-awˇ , aˬ yaw˰ g'aˇ duˬ aˬ dui deh˰ lu˰-eu ma .
46008007	Ehˇ k'aw˰ , yawˬ g'aˬ na lu˰ k'oeˇ lo˰-ehˇ siˬ nya-eu zaˬ siˬ tsawˇ gahˇ ahˇ-eu maˬ ngeuˇ-a . Tsawˇ haˬ tiˬ paˆ na deuˬ-aˬ , tahˬ pahˬ aˬ ma mawˇ kawˇ-ahˇ jah sheuˆ taˬ-euˬ miˇ neh , k'oeˇ lo˰-ehˇ g'eh-eu lawˇ dzaˇ-ahˇ dzaˬ ngeh , tahˬ pahˬ aˬ ma mawˇ kawˇ-euˬ dzaˇ meh lehˇ noeˬ lu˰-eu meh . Aˬ yaw˰ ma˰-euˬ siˬ nya-eu nui ma g'aˬ baˬ-eu miˇ neh , dzaˇ k'oeˇ tsawˇ haˬ-ahˇ laˆ jaw˰-eu meh lehˇ noeˬ-eu meh .
46008008	Dzaˇ ehˇ-eu jeˬ-aˬ , aˬ dui hawˇ-eu Miˬyehˇ yaw kaˬ cawˬ cawˬ ta˰ gaˇ bi muiˬ laˇ-eu jeˬ maˬ ngeuˇ-a . Maˬ dzaˬ-euˬ baˬ da neh smˬ-iˇ-eu maˬ baw-ehˇ , dzaˬ-euˬ baˬ da neh lahˬ laˇ duˬ k'aw˰ maˬ jaˆ-a .
46008009	Ehˇ k'aw˰ , naw ma˰ mˇ maw˰-eu jeˬ mˇ nya-eu aˬ kawˬ-aˬ jaˆ-eu baˬ da neh , jah-eu g'aˬ byehˆ byehˆ-eu tsawˇ haˬ deuˬ iˬ baˇ maˬ ya bi mˇ ni yahˇ-eu tsaˬ meh .
46008010	" Zaˬ siˬ tsawˇ gahˇ " ahˇ-eu deuˬ lehˇ kuˇ-eu naw ma˰ tahˬ pahˬ aˬ ma mawˇ kawˇ jaˆ-eu uˬ duˬ tahˬ nymˇ la˰ k'oeˇ dzaˬ lu˰ dawˇ lu˰ gaˇ , siˬ nya-eu nui ma g'aˬ baˬ-eu tsawˇ haˬ tiˬ g'aˬ ya mawˇ naˇ , tahˬ pahˬ aˬ ma mawˇ kawˇ-ahˇ lawˇ-euˬ dzaˇ-ahˇ dzaˬ ni g'aˬ bi˰ nehˬ gaˇ maˬ duˇ-aˇ loˇ .
46008011	K'oeˇ lo˰-ehˇ ngeuˇ naˇ , naw ma˰-euˬ " zaˬ siˬ tsawˇ gahˇ " baˬ da neh g'aˬ baˬ-eu Ka li zaˬ k'oeˇ g'aˬ cawˆ-iˇ teh˰-a . Aˬ yaw˰-euˬ g'aˇ duˬ Ka li shiˇ dah taˬ-euˬ maˬ ngeuˇ-a loˇ .
46008012	Naw ma˰ k'oeˇ lo˰-ehˇ mˇ ngeh , aˬ yui˰ aˬ nyiˇ Ka li zaˬ deuˬ-ahˇ mˇ lehˬ-awˇ , g'aˬ baˬ-eu aˬ yaw˰ ma˰-euˬ siˬ nya-eu nui ma-ahˇ laˆ naˇ nehˬ-eu la˰ k'oeˇ , Ka li-ahˇ mˇ lehˬ gaˇ duˇ-eu meh .
46008013	K'oeˇ miˇ neh , dzaˬ-eu dawˇ-eu jeˬ baˬ da neh aˬ yui˰ aˬ nyiˇ Ka li zaˬ iˬ baˇ mˇ doˆ la˰-eu ngeuˇ lawˬ naˇ , Ka li zaˬ tiˬ g'aˬ iˬ baˇ la˰ k'oeˇ maˬ bi coˬ ahˇ-eu g'aˇ duˬ , ngaˇ shaˬ jiˇ tiˬ jawˇ-iˬ maˬ paˇ dzaˬ ma .
46009001	Ngaˇ yawˬ ha mˇ maw˰-eu jeˬ maˬ mˇ nya ni bi ka lahˇ taˬ-euˬ tsawˇ haˬ nga loˇ . G'aˬ k'ehˇ geu˰ lu˰-eu tsawˇ haˬ maˬ ngeuˇ nga loˇ . Aˬ dui-euˬ Sahˬpaˬ Yeˬsuˇ-ahˇ ya mawˇ-euˬ tsawˇ haˬ maˬ ngeuˇ nga loˇ . Naw ma˰-aˬ , Sahˬpaˬ Miˬyehˇ-euˬ gaˇ-ahˇ ngaˬ neh mˇ-awˇ mˇ doˆ shaˇ doˆ taˬ-euˬ aˇ siˬ aˇ lu deuˬ maˬ ngeuˇ te loˇ .
46009002	Aˬ cawˬ ngaˬ-ahˇ Miˬyehˇ-euˬ g'aˬ k'ehˇ lehˇ maˬ sawˇ k'aw˰ , naw ma˰ sawˇ-eu tsaˬ meh . Naw ma˰ Sahˬpaˬ Miˬyehˇ la˰ k'oeˇ deh˰ lu˰-eu k'oeˇ-aˬ , ngaˇ g'aˬ k'ehˇ pyeu˰-eu saˇ kiˇ meh .
46009003	Aˬ cawˬ ngaˬ-ahˇ pyehˆ tseˇ laˇ naˇ , ngaˇ heu lo˰-ehˇ ehˇ k'o˰ nehˬ ma .
46009004	Ngaˬ neh gaˇ mˇ-euˬ aˇ poeˬ ngaˇ dzaˬ dzaˬ dawˇ dawˇ za-eu maˬ geuˇ-a loˇ .
46009005	G'aˬ k'ehˇ nui deuˬ pyeu˰-eu Sahˬpaˬ Yeˬsuˇ-euˬ mehˇ nmˇ deuˬ hawˇ-eu Beˬtuˆluˆ ma˰ lo˰-ehˇ , ngaˇ g'eh Ka li-ahˇ jah-eu miˬ zaˬ tiˬ g'aˬ sheuˬ-awˇ cah-eu aˬ kawˬ-aˬ maˬ jaˆ ta loˇ .
46009006	Maˬ ngeuˇ naˇ , Baˬnaˬbaˇ nga nya˰ teh˰-ehˇ yawˬ haˇ yawˬ ha ya poˆ dzaˬ ta loˇ .
46009007	Yawˬ ha-euˬ pyuˇ yuˇ doˆ-awˇ yehˇ geu˰-eu tsawˇ haˬ jawˇ meh loˇ . Aˬ ga˰ yaˇ kmˇ mˇ-awˇ aˬ ga˰ aˇ siˬ maˬ pyaˆ dzaˬ-eu tsawˇ haˬ jawˇ ta loˇ . Yawˇ bo-awˇ yawˇ-euˬ aˬ coeˇ maˬ nyeh˰ dawˇ-eu tsawˇ haˬ jawˇ meh loˇ .
46009008	Ngaˇ heu lo˰-ehˇ ehˇ-eu heu , tsawˇ haˬ zaˬ-euˬ nui noeˬ ehˇ-eu nga loˇ . Zahˇ dawˬ k'o˰ dawˬ la˰ k'oeˇ k'aw˰ k'oeˇ lo˰-ehˇ ehˇ taˬ-euˬ maˬ ngeuˇ-a loˇ .
46009009	" Cehˇ bi nawˬ-euˬ mawˇ neˇ-ahˇ mehˬ tsahˬ taˬ tsahˬ " lehˇ , Moˇseˬ-euˬ Zahˇ dawˬ k'o˰ dawˬ la˰ k'oeˇ ehˇ taˬ-euˬ jaˆ meh . Miˬyehˇ neh k'oeˇ lo˰-ehˇ ehˇ taˬ-euˬ k'oeˇ , mawˇ neˇ-ahˇ ehˇ maw˰ ta loˇ .
46009010	Aˬ dui-ahˇ ehˇ maw˰-eu maˬ ngeuˇ-a loˇ . Ngeuˇ meh . Aˬ dui g'aˇ duˬ ehˇ taˬ-euˬ meh . Deh ma tsehˬ-eu g'aˬ maˬ ehˇ , cehˇ yehˬ-eu g'aˬ maˬ ehˇ , cehˇ za laˇ gaˇ noeˬ tmˬ-awˇ mˇ-eu meh .
46009011	Naw ma˰ jawˇ gaˇ nga ma˰ guiˬ lah sa˰ laˇ-ahˇ ta˰-eu siˬ yoeˬ sehˬ ngeh keuˆ-ehˇ-aˬ , shiˬ shaˬ jiˇ-ahˇ ta˰ leˇ-eu jeˬ yehˬ dzaˬ naˇ aˇ dzehˬ dzeuˇ ta loˇ .
46009012	Naw ma˰ neh k'oeˇ lo˰-ehˇ g'eh-eu jeˬ caw ba nehˬ-euˬ gaˇ aˬ cawˬ za geuˇ naˇ , nga ma˰ k'oeˇ naˆ maˬ tseˇ maˬ za geuˇ-aˇ loˇ . Ehˇ k'aw˰ , nga ma˰ k'aˇ za geuˇ-eu jeˬ nga ma˰ maˬ geu˰-aˬ . Ka li gaˇ kawˆ Laˬ k'aˬ cehˇ-eu Guiˬ lahˬ dawˬ mehˬ gaˇ jaˆ tsoeˬ-eu jeˬ maˬ bi pyeu˰-eu g'aˇ duˬ , yawˬ jeˬ na lu˰-ahˇ nga ma˰ daˬ dzeuˇ oˇ dzeuˇ ya˰-euˬ ma .
46009013	Uˬ duˬ tahˬ nymˇ nymˇ ma la˰ k'oeˇ gaˇ mˇ-eu tsawˇ haˬ deuˬ Uˬ duˬ tahˬ nymˇ nymˇ ma-ahˇ jaˆ-eu dzaˬ dzaˬ dawˇ dawˇ za-awˇ , lawˇ duˬ k'oeˇ taˆ k'aˇ lawˇ-euˬ jeˬ la˰ k'oeˇ , lawˇ-eu jeˬ mˇ nehˬ-eu g'aˬ-ahˇ o˰-eu shaˬ bymˇ jaˆ-eu gaˇ kawˆ naw ma˰ siˬ duˬ-eu meh .
46009014	K'oeˇ lo˰-ehˇ duˇ ni , Laˬ k'aˬ cehˇ-eu Guiˬ lahˬ dawˬ k'aˇ mehˬ-eu tsawˇ haˬ k'aw˰ , k'oeˇ lo˰-ehˇ mehˬ-eu miˇ neh ya bi dzaˬ ya bi dawˇ meh lehˇ , Sahˬpaˬ Miˬyehˇ neh dawˬ bi˰ taˬ-euˬ jaˆ meh .
46009015	Ehˇ k'aw˰ , ngaˇ za geuˇ-eu k'oeˇ deuˬ-ahˇ ngaˇ maˬ geu˰-aˬ . K'oeˇ deuˬ-ahˇ za maw˰-eu miˇ neh nymˬ-mˇ sahˬ bo˰ heu ta˰ bo˰-eu k'aw˰ maˬ ngeuˇ . Ngaˇ nui ma huiˬ k'aˇ za-eu heu-ahˇ aˬ cawˬ laˆ cawˆ laˇ gaˇ keuˆ naˇ , ngaˬ-euˬ g'awˇ mawˇ shiˇ dah ma .
46009016	Ngaˇ Laˬ k'aˬ cehˇ-eu Guiˬ lahˬ dawˬ mehˬ-eu baˬ da neh k'ahˬ sehˇ jehˆ k'aˇ za-eu maˬ ngeuˇ . Maˬ mehˬ-ehˇ maˬ g'eh nya ni Miˬyehˇ neh ciˬ pi nehˬ la˰-euˬ meh . Ngaˇ Laˬ k'aˬ cehˇ-eu Guiˬ lahˬ dawˬ maˬ mehˬ naˇ , ngaˬ-euˬ g'aˇ duˬ aˇ naˆ ni guˆ k'aˇ za-eu nga .
46009017	Ngaˇ yawˬ haˇ yawˬ ha nui ma keuˆ-awˇ mˇ-euˬ ngeuˇ naˇ , aˇ poeˬ za geuˇ teh˰-a . Ehˇ k'aw˰ , Miˬyehˇ neh bi˰ la˰-euˬ gaˇ pyeu˰-eu miˇ neh , ngaˇ mˇ lu˰-eu jeˬ pyeu˰-eu ma .
46009018	Toˆ-ehˇ ngeuˇ naˇ , ngaˇ aˬ geu jeˬ aˇ poeˬ za ta . Aˇ poeˬ maˬ yuˇ ni Laˬ k'aˬ cehˇ-eu Guiˬ lahˬ dawˬ mehˬ-awˇ , k'oeˇ lo˰-ehˇ mˇ-euˬ baˬ da neh ngaˇ za geuˇ-eu jeˬ-ahˇ ngaˇ maˬ geu˰-euˬ k'oeˇ-aˬ , ngaˬ neh za-euˬ guiˬ lahˬ ma .
46009019	Ngaˇ-aˬ , tsawˇ haˬ tiˬ g'aˬ-iˬ-euˬ zaˬ k'aˆ maˬ ngeuˇ-eu k'aw˰ , tsawˇ haˬ g'awˬ mya ni Ka li zaˬ bi pyeu˰ laˇ-eu g'aˇ duˬ , tsawˇ haˬ yawˬ g'aˬ na lu˰-euˬ zaˬ k'aˆ geu˰-euˬ gaˇ duˇ ma .
46009020	Yuˇdaˆ tsawˇ haˬ deuˬ-ahˇ guiˬ lahˬ dawˬ mehˬ ngeh jawˇ , aˬ yaw˰ ma˰ Ka li zaˬ bi pyeu˰ laˇ-eu g'aˇ duˬ ngaˬ-euˬ g'awˇ mawˇ Yuˇdaˆ tsawˇ haˬ tiˬ g'aˬ lo˰-ehˇ deh˰-euˬ ma . Ngaˇ Moˇseˬ-euˬ Zahˇ dawˬ k'o˰ dawˬ uˬ moˆ jawˇ-eu tsawˇ haˬ maˬ ngeuˇ k'aw˰ , Zahˇ dawˬ k'o˰ dawˬ uˬ moˆ jawˇ-eu tsawˇ ha deuˬ Ka li zaˬ bi pyeu˰ laˇ-eu g'aˇ duˬ , ngaˬ-euˬ g'awˇ mawˇ Zahˇ dawˬ k'o˰ dawˬ uˬ moˆ jawˇ-eu tsawˇ haˬ geu˰-awˇ dawˬ mehˬ mehˬ-euˬ ma .
46009021	K'oeˇ lo˰-ehˇ duˇ ni , Yuˇdaˆ tsawˇ haˬ-euˬ Zahˇ dawˬ k'o˰ dawˬ la˰ nyiˇ jawˇ-eu aˬ cawˬ tsawˇ jeuˬ deuˬ Ka li zaˬ bi pyeu˰ laˇ-eu g'aˇ duˬ , ngaˬ-euˬ g'awˇ mawˇ Yuˇdaˆ tsawˇ haˬ maˬ ngeuˇ-eu lo˰-ehˇ geu˰-awˇ mehˬ-euˬ ma . K'oeˇ lo˰-ehˇ mˇ-euˬ k'oeˇ-aˬ , Miˬyehˇ-euˬ zahˇ dawˬ k'o˰ dawˬ-ahˇ ngaˇ maˬ caw teh lehˇ ehˇ maw˰-eu maˬ ngeuˇ . Ngaˇ-aˬ , maˇ maˇ ni Ka li-euˬ zahˇ dawˬ k'o˰ dawˬ uˬ moˆ jawˇ daˆ la˰-euˬ tsawˇ haˬ ma .
46009022	Jah-eu g'aˬ baˬ-eu tsawˇ haˬ deuˬ Ka li zaˬ bi pyeu˰ laˇ-eu g'aˇ duˬ , ngaˇ k'aw˰ jah-eu g'aˬ baˬ-eu tsawˇ haˬ geu˰-euˬ ma . Tsawˇ haˬ yawˬ g'aˬ na lu˰ g'aˇ duˬ yawˬ jeˬ na lu˰ ngaˇ geu˰ doe-awˇ , aˬ yaw˰ ma˰ tiˬ paˆ na deuˬ-ahˇ aˬ joˆ-ehˇ jahˇ-awˇ ka k'o˰ paˬ nga lehˇ , k'aˇ g'eh nya-eu lo˰-ehˇ leh jeh doe-euˬ ma .
46009023	Laˬ k'aˬ cehˇ-eu Guiˬ lahˬ dawˬ-ahˇ ta˰-eu guiˬ lahˬ-ahˇ ngaˇ jiˇ za nya ni , Laˬ k'aˬ cehˇ-eu Guiˬ lahˬ dawˬ g'aˇ duˬ k'oeˇ deuˬ dawˬ tawˆ lu˰ ngaˇ mˇ-euˬ ma .
46009024	Cehˆ ceh ceh ngeh tsawˇ haˬ g'awˬ mya ni uˇ leˇ-awˇ cehˆ k'aw˰ , tiˬ g'aˬ teh˰-ehˇ la˰ sawˬ za-eu maˬ ngeuˇ-a loˇ . K'oeˇ miˇ neh , la˰ sawˬ za nya ni cehˆ-awˬ .
46009025	Tiˬ k'ehˇ laˇ k'ehˬ teh˰-ehˇ gmˬ-eu aˇ yehˆ neh jahˇ-euˬ shuiˇ uˬ k'oˆ la˰ sawˬ za-eu g'aˇ duˬ , niˇ g'a-eu tsawˇ haˬ yawˬ g'aˬ na lu˰ yawˬ ha-euˬ nui ma-ahˇ zi˰ dah ni nyeh˰ tehˬ taˬ-awˇ leh jeh leh jeh-ehˇ ya niˇ g'a dzaw-eu meh . Aˬ dui-aˬ , mˬ maˬ maˬ byaˆ zaˇ ziˇ maˬ cawˆ-iˇ nya-eu jeˬ-ahˇ za nya ni leh jeh lu˰-eu ma .
46009026	K'oeˇ miˇ neh , cehˆ keuˆ duˬ-ahˇ dawˇ coe ni haw tsoˆ taˬ-awˇ ngaˇ cehˆ lu˰-eu ma . Teˇ ceh ceh-eu jeˬ niˇ g'a ngeh , maˬ teˇ zaw ni jaˬ lehˇ-ahˇ teh˰-ehˇ teˇ-eu tsawˇ haˬ lo˰-ehˇ ngaˇ maˬ g'eh .
46009027	Aˬ cawˬ-ahˇ dawˬ mehˬ mehˬ-eu g'aˬ geu˰-eu k'aw˰ , yawˬ ha g'aˬ Miˬyehˇ mehˬ shi smˬ-iˇ-euˬ tsawˇ haˬ maˬ ya pyeu˰-eu g'aˇ duˬ , ngaˬ-euˬ g'awˇ mawˇ g'ahˇ laˇ ni yawˬ haˇ yawˬ ha teˇ teˇ-ehˇ zuiˆ lu˰-eu ma .
46010001	Aˬ yui˰ aˬ nyiˇ Ka li zaˬ deuˬ-oˇ , Moˇseˬ-euˬ mehˬ nah caw teh-euˬ aˬ dui-euˬ aˬ poeˬ aˬ bawˇ deuˬ aˬ joˆ-ehˇ pyeu˰ ya˰-euˬ gaˇ kawˆ naw ma˰ bi noeˬ mawˇ maw˰ miˇ-a . Aˬ yaw˰ ma˰ dawˬ tawˆ lu˰-ahˇ mˬ dmˇ dehˬ kaˬ nehˬ-awˇ , Iˬ ma laˆ shaˆ Yaw neˇ-ahˇ bi tsehˆ doˆ-euˬ meh .
46010002	Moˇseˬ-euˬ zaˬ lahˇ geu˰-eu g'aˇ duˬ , mˬ dmˇ hawˇ-eu iˬ ma laˆ shaˆ la˰ k'oeˇ aˬ yaw˰ ma˰ dawˬ tawˆ lu˰ iˇ cu˰ shawˇ-euˬ meh .
46010003	Aˬ yaw˰ ma˰ dawˬ tawˆ lu˰ mˬ taˆ-euˬ dzaˇ tiˬ kawˆ lo˰-ehˇ dzaˬ-euˬ meh .
46010004	Mˬ taˆ-euˬ iˇ cu˰ k'aw˰ tiˬ kawˆ lo˰-ehˇ dawˇ-euˬ meh . Aˬ yaw˰ ma˰ nehˬ-ehˇ tiˬ kawˆ lo˰-ehˇ iˇ lu˰-eu mˬ taˆ-euˬ K'aˬ lo-ahˇ neh yoeˇ le-euˬ iˇ cu˰ aˬ yaw˰ ma˰ dawˇ-euˬ meh . K'aˬ lo k'oeˇ-aˬ , Ka li meh .
46010005	Ehˇ k'aw˰ , aˬ yaw˰ ma˰ myaˬ ni tiˬ paˆ-ahˇ Miˬyehˇ nui ma maˬ tsaˬ-eu miˇ neh , bawˇ tsahˬ bawˇ dahˇ k'aˇ shui˰ deh yaˇ-ahˇ bi shiˇ dzeh-euˬ meh .
46010006	Heu-aˬ , aˬ yaw˰ ma˰ lo˰-ehˇ yaw haiˬ jeˬ-ahˇ aˬ dui maˬ mˇ-ehˇ yahˇ nya laˇ ni dzaw geu˰ duˬ pyeu˰-eu meh .
46010007	Aˬ yaw˰ ma˰ tiˬ paˆ na deuˬ tahˬ pahˬ aˬ ma mawˇ kawˇ-ahˇ uˬ duˬ tahˬ-euˬ lo˰-ehˇ aˬ dui maˬ ya tahˬ ni dzaw geu˰ duˬ pyeu˰-eu meh . " Tsawˇ haˬ k'oeˇ deuˬ nuiˇ-awˇ dzaˬ boˆ dawˇ boˆ boˆ-awˇ , tuˇ-awˇ gaˇ nyeh nyeh nyeh-ehˇ byawˬ g'a mo g'a-euˬ meh " lehˇ Jaˇli˰ la˰ k'oeˇ bo˰ taˬ-euˬ meh .
46010008	Aˬ yaw˰ ma˰ tiˬ paˆ na deuˬ maˬ tsaˬ maˬ dawˇ-eu la˰ k'oeˇ k'aˬ miˬ sheu-euˬ lo˰-ehˇ aˬ dui maˬ ya sheu-a . Aˬ yaw˰ ma˰ k'oeˇ lo˰-ehˇ sheu-euˬ miˇ neh , tiˬ nah teh˰-ehˇ tsawˇ haˬ nyiˬ heˇ smˬ yaˇ g'aˬ shiˇ-euˬ meh .
46010009	Aˬ yaw˰ ma˰ tiˬ paˆ na deuˬ Miˬyehˇ-ahˇ lawˬ haw-euˬ lo˰-ehˇ aˬ dui maˬ ya lawˬ haw-a . Aˬ yaw˰ ma˰ k'oeˇ lo˰-ehˇ lawˬ haw-euˬ miˇ neh aˇ lawˇ neh bi toˆ seh˰-euˬ meh .
46010010	Aˬ yaw˰ ma˰ tiˬ paˆ na deuˬ Miˬyehˇ-ahˇ iˬ baˇ taˬ-awˇ toˇ-euˬ lo˰-ehˇ aˬ dui maˬ ya toˇ-a . ` Aˬ yaw˰ ma˰ k'oeˇ lo˰-ehˇ toˇ-euˬ miˇ neh , shiˇ-eu jeˬ-euˬ mˬ taˆ g'aˬ k'ehˇ neh bi laˆ cawˆ-euˬ meh .
46010011	Gaˇ kawˆ k'oeˇ deuˬ aˬ yaw˰ ma˰ k'oeˇ taˆ keuˆ le-euˬ k'oeˇ-aˬ , aˬ cawˬ bi dzaw geu˰-eu g'aˇ duˬ pyeu˰-awˇ , aˬ dui k'aw˰ dzaw geu˰-awˇ bi yahˇ-eu g'aˇ duˬ bo˰ ka le˰-euˬ meh . Aˬ jeˬ miˇ neh ehˇ naˇ , aˬ duiˬ-euˬ ziˇ heu ziˇ-ahˇ miˇ tsaˬ heu aˇ saˬ saˬ-eu aˇ yamˬ peh le taˬ-euˬ meh .
46010012	Zi˰ dah ni yaw˰ lu˰ ma lehˇ noeˬ-eu tsawˇ haˬ aˬ geu g'aˬ maˬ kaˬ , maˬ ya coˬ-iˇ ni yahˇ-eu tsaˬ teh˰-a .
46010013	Aˬ cawˬ maˬ ya puˬ maˬ ya mawˇ haw-euˬ muˇ juˇ juˇ-eu jeˬ-ahˇ naw ma˰ ya daˬ-eu maˬ ngeuˇ-a . Miˬyehˇ-aˬ , saˇ jaˇ zi˰ dui dui-awˇ , naw ma˰ maˬ kamˬ coeˇ-eu muˇ juˇ juˇ-eu jeˬ maˬ bi keuˆ le-a . Naw ma˰ k'oeˇ taˆ muˇ juˇ juˇ-eu jeˬ keuˆ le ngeh , kamˬ coeˇ ni aˬ yaw˰ g'aˬ bi˰ nehˬ la˰-awˇ , buˬ-iˇnya-eu gaˇ ma shaˇ dahˇ nehˬ la˰ teh˰-a .
46010014	K'oeˇ miˇ neh , ngaˇ gaˬ-eu aˬ yui˰ aˬ nyiˇ Ka li zaˬ deuˬ-oˇ , tahˬ pahˬ aˬ ma mawˇ kawˇ-ahˇ uˬ duˬ maˬ tahˬ ni yahˇ-awˬ .
46010015	Naw ma˰-ahˇ noeˬ siˬ noeˬ mawˇ nya-eu tsawˇ haˬ lo˰-ehˇ ngaˇ sawˇ-awˇ ehˇ-eu ma . Ngaˬ-euˬ dawˬ-ahˇ naw ma˰ tseˇ paˆ geu˰-awˬ .
46010016	Aˬ dui Sahˬpaˬ Yeˬsuˇ-ahˇ noeˬ keuˆ-eu Bawˬ-iˬ dzaˬ ngeh , Miˬyehˇ-euˬ guiˬ lahˬ-ahˇ ja ceuˬ-awˇ dawˇ-eu k'mˬ maˬ-ahˇ ta˰ leˇ-awˇ ngaˇ heu lo˰-ehˇ ehˇ-eu ma . K'mˬ maˬ k'oeˇ ciˬ dawˇ ngeh , Ka li-euˬ shiˬ-ahˇ aˬ dui ta˰ leˇ-eu jeˬ pyeu˰-eu meh . Kaˬ muˇ ngawˬ pyehˬ-awˇ dzaˬ ngeh , Ka liˬ-euˬ g'awˇ mawˇ-ahˇ aˬ dui ta˰ leˇ-eu jeˬ pyeu˰-eu meh .
46010017	Aˬ dui tsawˇ haˬ g'awˬ mya g'aˬ pyeu˰-eu k'aw˰ , kaˬ muˇ tiˬ yaˆ teh˰ miˇ neh , g'awˇ mawˇ tiˬ mawˇ-ahˇ teh˰-ehˇ ta˰-eu meh . Aˬ jeˬ mˇ neh ehˇ naˇ , kaˬ muˇ tiˬ yaˆ-ahˇ teh˰-ehˇ aˬ dui ta˰-eu ma .
46010018	Iˇsaˬleˬlaˆ tsawˇ haˬ gaˇ kawˆ shaˇ sawˇ haw sheˇ . Lawˇ dzaˇ k'aˇ dzaˬ-euˬ tsawˇ haˬ deuˬ-aˬ , lawˇ duˬ k'oeˇ taˆ Miˬyehˇ-ahˇ lawˇ-eu jeˬ mˇ-eu la˰ k'oeˇ tiˬ gaˇ ta˰-eu maˬ ngeuˇ-a loˇ .
46010019	Heu lo˰-ehˇ ehˇ ngeh , tahˬ pahˬ aˬ ma mawˇ kawˇ hawˇ-eu tahˬ pahˬ aˬ ma mawˇ kawˇ-ahˇ lawˇ nehˬ-euˬ jeˬ guiˬ lahˬ baw meh lehˇ ngaˇ ehˇ maw˰-eu nga loˇ .
46010020	Maˬ ngeuˇ . Lawˇ ci˰ za deuˬ-euˬ lawˇ duˬ k'oeˇ taˆ lawˇ-euˬ jeˬ-aˬ , Miˬyehˇ-ahˇ lawˇ nehˬ-euˬ maˬ ngeuˇ-ehˇ , neh˰-ahˇ lawˇ nehˬ-euˬ meh lehˇ ngaˇ ehˇ maw˰-eu ma . Naw ma˰ neh˰-ahˇ maˬ bi ta˰ leˇ maw˰ nya .
46010021	Sahˬpaˬ Yeˬsuˇ-euˬ k'mˬ maˬ hawˇ-eu neh˰-euˬ k'mˬ maˬ heu nyiˬ jeˬ lu˰-ahˇ naw ma˰ maˬ dawˇ nya-a . Sahˬpaˬ Yeˬsuˇ-euˬ hawˬ jeh hawˇ-eu neh˰-euˬ hawˬ jeh heu nyiˬ jeˬ lu˰-ahˇ naw ma˰ maˬ dzaˬ nya-a .
46010022	Sahˬpaˬ Yeˬsuˇ myaˆ naˆ ni aˬ dui mˇ-eu shaˇ-eu loˇ . Aˬ yaw˰ naˆ maˬ tseˇ g'aˬ k'aˆ dzehˬ ma lehˇ aˬ dui noeˬ te loˇ .
46010023	" Yawˬ jeˬ na lu˰ mˇ k'mˬ meh . " Ehˇk'aw˰ , yawˬ jeˬ na lu˰ gaˇ dahˇ tsoeˬ-eu maˬ ngeuˇ-a . " Yawˬ jeˬ na lu˰ mˇ k'mˬ meh . " Ehˇ k'aw˰ , yawˬ jeˬ na lu˰ guiˬ lahˬ baw-eu maˬ ngeuˇ-a .
46010024	Tsawˇ haˬ tiˬ g'aˬ-iˬ yawˬ ha g'aˇ duˬ muiˬ-eu jeˬ-ahˇ maˬ poˆ ni , aˬ cawˬ g'aˇ duˬ muiˬ-eu jeˬ-ahˇ poˆ-eu tsaˬ meh .
46010025	Naw ma˰ la˰ k'oeˇ siˬ nya-eu nui ma ahˇ-eu miˇ neh , lehˆ la˰ k'oeˇ shaˬ jiˇ ahˬ duˬ-ahˇ k'aˇ daˬ ahˬ taˬ-euˬ jeˬ-ahˇ maˬ naˇ haˬ tseˇ ni zeuˇ dzaˬ nya teh˰-a .
46010026	Aˬ jeˬ miˇ neh ehˇ naˇ , " Miˇ tsaˬ tahˬ k'awˇ hawˇ-eu k'oeˇ-euˬ k'oeˇ taˆ k'aˇ jaˆ-eu yawˬ jeˬ na lu˰ Sahˬpaˬ Miˬyehˇ-euˬ teh˰ meh " lehˇ , Jaˇli˰ la˰ koeˇ ehˇ taˬ-euˬ jaˆ meh .
46010027	Yeˬsuˇ Ka li-ahˇ maˬ jah-eu tsawˇ haˬ tiˬ g'aˬ na naw ma˰-ahˇ hawˬ kuˇ dzaˬ-awˇ , naw ma˰ dzaˬ-iˇ ma lehˇ noeˬ tsehˆ-euˬ ngeuˇ naˇ , naw ma˰ la˰ k'oeˇ siˬ nya-eu nui ma ahˇ-eu lo˰-ehˇ , k'aˇ shaˇ dahˇ taˬ-euˬ jeˬ dzaˬ nya teh˰-a .
46010028	Ehˇ k'aw˰ , " Heu-aˬ , tahˬ pahˬ aˬ ma mawˇ kawˇ-ahˇ lawˇ nehˬ-euˬ dzaˇ ma " lehˇ ehˇ nehˬ la˰ naˇ , naw ma˰-ahˇ ehˇ nehˬ la˰-euˬ g'aˬ-euˬ g'aˇ duˬ hawˇ-eu , naw ma˰-euˬ siˬ nya-eu nui ma-euˬ g'aˇ duˬ shaˇ noeˬ-awˇ , maˬ dzaˬ ni byehˇ-awˬ .
46010029	Ngaˇ heu lo˰-ehˇ ehˇ-eu-aˬ , naw ma˰-euˬ siˬ nya-eu nui ma g'aˇ duˬ shaˇ noeˬ-awˬ lehˇ ehˇ maw˰-eu maˬ ngeuˇ . Aˬ cawˬ-euˬ siˬ nya-eu nui ma g'aˇ duˬ shaˇ noeˬ-awˬ lehˇ ehˇ maw˰-eu ma . Toˆ-ehˇ ngeuˇ naˇ , aˬ cawˬ-euˬ siˬ nya-eu nui ma g'aˇ duˬ shaˇ noeˬ-awˇ yawˬ ha mˇ nya-eu jeˬ maˬ mˇ ni ya dzahˬ tehˬ ta loˇ lehˇ , tsawˇ haˬ tiˬ g'aˬ na ehˇ maw˰ teh˰-a .
46010030	Yawˬ ha dzaˬ-eu dzaˇ g'aˇ duˬ Miˬyehˇ-ahˇ ja ceuˬ ngeh , yawˬ ha neh Miˬyehˇ-ahˇ ja ceuˬ-awˇ dzaˬ-euˬ dzaˇ-ahˇ aˬ cawˬ aˬ jeˬ ehˇ k'aˇ paˇ za ta lehˇ ehˇ maw˰ teh˰-a .
46010031	K'oeˇ miˇ neh , dzaˬ-eu maˬ ehˇ , dawˇ-eu maˬ ehˇ , k'aˇ mˇ k'aˇ shaˇ-eu yawˬ jeˬ na lu˰ Miˬyehˇ-euˬ yaw sheh˰ k'ahˬ sehˇ doˆ laˇ ni mˇ-awˬ .
46010032	Yuˇdaˆ tsawˇ haˬ deuˬ-ahˇ maˬ ehˇ , Yuˇdaˆ tsawˇ haˬ maˬ ngeuˇ-eu deuˬ-ahˇ maˬ ehˇ , Miˬyehˇ-euˬ Ka li zaˬ aˇ muˇ-ahˇ maˬ ehˇ , coeˬ-eu ciˆ-eu jeˬ maˬ mˇ ni deh˰-awˬ .
46010033	Ngaˬ neh k'aˇ mˇ-euˬ lo˰-ehˇ mˇ-awˬ . Ngaˇ k'aˇ mˇ-eu jeˬ la˰ k'oeˇ , tsawˇ haˬ yawˬ g'aˬ na lu˰ nui k'ahˇ shiˇ ni mˇ-eu ma . Aˬ yaw˰ ma˰ ka k'o˰-eu jeˬ za nya ni , ngaˬ-euˬ g'aˇ duˬ muiˬ-eu jeˬ-ahˇ maˬ shaˇ noeˬ-ehˇ , aˬ cawˬ g'aˇ duˬ muiˬ-eu jeˬ-ahˇ shaˇ noeˬ-awˇ mˇ-eu ma .
46011001	Ngaˇ Ka li-ahˇ dzaw geu˰-eu lo˰-ehˇ , naw ma˰ ngaˬ-ahˇ dzaw geu˰-awˬ .
46011002	Naw ma˰ ngaˬ-ahˇ aˬ myah lu˰ noeˬ keuˆ-awˇ , ngaˬ neh mehˬ taˬ tsoˆ taˬ ya˰-euˬ dawˬ deuˬ-ahˇ caw teh-eu miˇ neh , naw ma˰-ahˇ ngaˇ ja ceuˬ-eu ma .
46011003	Ehˇ k'aw˰ , Ka li-aˬ , tsawˇ haˬ yawˬ g'aˬ na lu˰-euˬ uˬ duˬ pyeu˰-eu gaˇ kawˆ maˬ ehˇ , k'aˬ dzeˇ zaˬ-aˬ miˬ zaˬ-euˬ uˬ duˬ pyeu˰-eu gaˇ kawˆ maˬ ehˇ , Miˬyehˇ-aˬ Ka li-euˬ uˬ duˬ pyeu˰-eu gaˇ kawˆ maˬ ehˇ , naw ma˰ bi g'oˆ shaw maw˰ miˇ-a .
46011004	K'aˬ dzeˇ zaˬ tiˬ g'aˬ tsawˇ haˬ g'awˬ mya ni uiˬ leˇ-awˇ uˬ duˬ tahˬ gaˇ guiˬ lahˬ shaˇ-awˇ sheuˬ g'eh-eu maˬ kaˬ , dawˬ mehˬ mehˬ-eu maˬ kaˬ , uˬ dzahˬ dzahˬ naˇ , yawˬ ha-euˬ uˬ duˬ pyeu˰-eu Ka li-ahˇ yaw zeu maˬ baw gaˇ duˇ-eu meh .
46011005	Ehˇ k'aw˰ , zaˬ miˬ zaˬ tiˬ g'aˬ tsawˇ haˬ g'awˬ mya ni uiˬ leˇ-awˇ uˬ duˬ tahˬ gaˇ guiˬ lahˬ shaˇ-awˇ sheuˬ g'eh-eu maˬ kaˬ , dawˬ mehˬ mehˬ-eu maˬ kaˬ , uˬ boeˬ maˬ boeˬ taˬ naˇ , yawˬ ha-euˬ uˬ duˬ pyeu˰-eu yawˬ ha-euˬ k'aˬ dzeˇ zaˬ-ahˇ yaw zeu maˬ baw gaˇ duˇ-eu meh . Aˬ yaw˰-aˬ , uˬ jehˆ jehˆ dzeh-euˬ zaˬ miˬ zaˬ tiˬ g'aˬ-ahˇ duˇ tsehˆ tsehˆ-euˬ meh .
46011006	Zaˬ miˬ zaˬ-aˬ , uˬ boeˬ maˬ boeˬ ma lehˇ ngeuˇ naˇ , tsehˇ kahˇ tehˬ tsehˆ dzeh paˬ-ehˇ g'eh-eu meh . Ehˇ k'aw˰ , uˬ jehˆ jehˆ-eu hawˇ-eu uˬ duˬ tsehˇ kahˇ tehˬ tsehˆ dzeh-eu jeˬ-aˬ , zaˬ miˬ zaˬ g'aˇ duˬ sha˰ dawˇ dui dui paˬ-ehˇ g'eh-eu tiˬ jeˬ pyeu˰-eu miˇ neh , uˬ boeˬ boeˬ-eu tsaˬ dzehˬ meh .
46011007	K'aˬ dzeˇ zaˬ-aˬ , uˬ dzahˬ dzahˬ-eu maˬ loˬ-a . Aˬ jeˬ miˇ neh ehˇ naˇ , aˬ yaw˰-aˬ Miˬyehˇ-euˬ myaˆ pyawˬ naˇ mehˇ pyeu˰-eu meh . Ehˇ k'aw˰ , zaˬ miˬ zaˬ-aˬ k'aˬ dzeˇ zaˬ-euˬ myaˇ pyawˬ naˇ mehˇ pyeu˰-eu meh .
46011008	Aˬ jeˬ miˇ neh ehˇ naˇ , zaˬ miˬ zaˬ-euˬ la˰ k'oeˇ neh k'aˬ dzeˇ zaˬ-ahˇ beh doˆ taˬ-euˬ maˬ ngeuˇ-a . K'aˬ dzeˇzaˬ-euˬ la˰ k'oeˇ neh zaˬ miˬ zaˬ-ahˇ beh doˆ taˬ-euˬ meh .
46011009	Zaˬ miˬ zaˬ-euˬ g'aˇ duˬ k'aˬ dzeˇ zaˬ-ahˇ beh taˬ-euˬ k'aw˰ maˬ ngeuˇ-a . K'aˬ dzeˇ zaˬ-euˬ g'aˇ duˬ zaˬ miˬ zaˬ-ahˇ beh taˬ-euˬ meh .
46011010	Zaˬ miˬ zaˬ deuˬ mˬ taˆ g'aˬ k'ehˇ baˬ da neh yawˬ ha-euˬ k'aˬ dzeˇ zaˬ uˆ lahˇ-eu uˬ moˆ jawˇ lu˰-eu gaˇ kawˆ bya cehˆ ni bi siˬ bi mawˇ-eu g'aˇ duˬ , uˬ boeˬ boeˬ-eu tsaˬ meh .
46011011	Ehˇ k'aw˰ , Sahˬpaˬ Miˬyehˇ la˰ k'oeˇ aˬ dui yaw deh˰ deh˰-eu jeˬ-aˬ , zaˬ miˬ zaˬ g'aˬ k'aˬ dzeˇ zaˬ-ahˇ maˬ g'oe-ehˇ maˬ deh˰ nya-eu lo˰-ehˇ , k'aˬ dzeˇ zaˬ g'aˬ k'aw˰ zaˬ miˬ zaˬ-ahˇ maˬ g'oe-ehˇ maˬ deh˰ nya-a .
46011012	Aˬ jeˬ miˇ neh ehˇ naˇ , k'aˬ dzeˇ zaˬ-euˬ la˰ k'oeˇ neh zaˬ miˬ zaˬ-ahˇ beh doˆ taˬ-euˬ lo˰-ehˇ , zaˬ miˬ zaˬ-euˬ la˰ k'oeˇ neh k'aˬ dzeˇ zaˬ deh˰ doˆ le-euˬ meh . Yawˬ jeˬ na lu˰ Miˬyehˇ-euˬ la˰ k'oeˇ doˆ le-euˬ teh˰ meh .
46011013	Zaˬ miˬ zaˬ tiˬ g'aˬ tsawˇ haˬ g'awˬ mya ni uiˬ leˇ-awˇ uˬ duˬ tahˬ lu˰ gaˇ guiˬ lahˬ shaˇ-awˇ sheuˬ g'eh ngeh , uˬ boeˬ maˬ boeˬ-ehˇ sheuˬ g'eh-eu jeˬ tsaˬ-eu maˬ tsaˬ-eu naw ma˰ tseˇ paˆ geu˰-awˬ .
46011014	K'aˬ dzeˇ zaˬ uˬ duˬ tsehˇ kahˇ g'awˬ mahˇ ni taˬ naˇ , sha˰ dawˇ paˬ-ehˇ g'eh-eu jeˬ pyeu˰-eu gaˇ kawˆ , tsawˇ haˬ-euˬ zahˇ sahˇ k'o˰-ahˇ naw ma˰ siˬ nya lu˰ meh .
46011015	Ehˇ k'aw˰ , zaˬ miˬ zaˬ uˬ duˬ tsehˇ kahˇ yaw mahˇ naˇ , aˬ yaw˰-euˬ k'ahˬ sehˇ meh . Aˬ yaw˰-euˬ uˬ duˬ tsehˇ kahˇ yaw mahˇ k'oeˇ aˬ yaw˰-ahˇ bi dehˬ kaˬ-eu g'aˇ duˬ bi˰ taˬ-euˬ jeˬ pyeu˰-eu meh .
46011016	Gaˇ kawˆ heu-ahˇ ta˰ leˇ-awˇ tsawˇ haˬ tiˬ g'aˬ na dawˬ ja myaˬ maw˰ naˇ , aˬ dui ma˰ maˬ ehˇ , Miˬyehˇ-euˬ Ka li zaˬ aˇ muˇ deuˬ maˬ ehˇ , uˬ duˬ tahˬ ngeh ya caw teh-eu zahˇ sahˇ k'o˰ yawˬ-awˇ yawˬ maˬ paˇ jaˆ ma lehˇ ngaˇ ehˇ maw˰-eu ma .
46011017	Ehˇ k'aw˰ , la˰ oˆ paw mehˬ taˬ tsoˆ taˬ-euˬ gaˇ kawˆ-ahˇ ta˰ leˇ-awˇ , naw ma˰-ahˇ ngaˇ maˬ ja ceuˬ . Aˬ jeˬ miˇ neh ehˇ naˇ , naw ma˰ tiˬ gaˇ uiˬleˇ-awˇ uˬ duˬ tahˬ-eu k'oeˇ-aˬ , yaw muiˬ jeˬ naˆ maˬ tseˇ yaw cawˆ jeˬ myaˬ-eu meh .
46011018	Yaw beh tiˬ jeˬ ya ehˇ naˇ , naw ma˰ maˬ tsaˬ leˇ-ehˇ aˇ muˇ muˇ paˆ-euˬ gaˇ kawˆ ngaˇ ya gaˬ taˬ-euˬ ma . Ngaˬ neh k'aˇ ya gaˬ-euˬ lo˰-ehˇ tiˬ paˆ paˆ tsaˬ-eu duˇ lehˇ ngaˇ jah-eu ma .
46011019	Naw ma˰-euˬ la˰ k'oeˇ muiˬ dzehˬ-eu tsawˇ haˬ deuˬ-ahˇ siˬ duˬ mawˇ duˬ laˇ ni , aˇ muˇ muˇ paˆ-eu jeˬ jaˆ laˇ-eu baw teh˰-a .
46011020	Naw ma˰ tiˬ kawˆ lo˰-ehˇ uiˬ leˇ-awˇ dzaˬ-eu k'oeˇ-aˬ , Sahˬpaˬ Yeˬsuˇ-ahˇ noeˬ keuˆ-eu Bawˬ-iˬ dzaˬ-eu maˬ ngeuˇ-a .
46011021	Aˬ jeˬ miˇ neh ehˇ naˇ , naw ma˰ k'oeˇ lo˰-ehˇ dzaˬ ngeh , yawˬ g'aˬ na lu˰ yawˬ ha neh k'aˇ hehˇ la˰-euˬ jeˬ dzaˬ tehˇ tehˬ-eu meh . K'oeˇ miˇ neh , tiˬ paˆ na deuˬ maˬ ya dzaˬ dehˆ-ehˇ , tiˬ paˆ na deuˬ aˇ dzehˬ dzaˬ dzeuˇ-awˇ dzaˬ yeh˰ dawˇ yeh˰-eu meh .
46011022	Naw ma˰ k'oeˇ lo˰-ehˇ dzaˬ-eu dawˇ-eu g'aˇ duˬ yawˬ ha-euˬ nymˇ maˬ baw te loˇ . Maˬ ngeuˇ naˇ , naw ma˰ Miˬyehˇ-euˬ Ka li zaˬ aˇ muˇ-ahˇ yehˬ bawˬ sehˇ lu-ehˇ g'eh-awˇ , shaˬ zaˬ zahˬ zaˬ deuˬ bi sha˰ dawˇ-eu g'aˇ duˬ jahˇ te loˇ . Gaˇ kawˆ heu hmˬ-ahˇ ta˰ leˇ-awˇ , ngaˇ aˬ joˆ-ehˇ ehˇ laˇ gaˇ naw ma˰ gaˬ maw˰-eu nya . Ja ceuˬ nehˬ la˰-eu dawˬ-ahˇ gaˬ maw˰-eu nya loˇ . Maˬ ja ceuˬ .
46011023	Ngaˬ neh naw ma˰-ahˇ mehˬ-euˬ tsoˆ-euˬ dawˬ k'oeˇ deuˬ Sahˬpaˬ Yeˬsuˇ jawˇ gaˇ ngaˇ za taˬ-euˬ ma . Sahˬ paˬ Yeˬsuˇ-aˬ , aˬ yaw˰-ahˇ bi ahˬ dzaˬ ngeh miˇ , kaˬ muˇ yuˇ-awˇ ,
46011024	Miˬyehˇ-euˬ guiˬ lahˬ-ahˇ ja ceuˬ-euˬ meh . K'oeˇ naˇ , kaˬ muˇ k'oeˇ ngawˬ pyehˬ-awˇ , " Heu-aˬ , naw ma˰-euˬ g'aˇ duˬ pyeu˰-eu ngaˬ-euˬ g'awˇ mawˇ ma . Ngaˬ-ahˇ noeˬ keuˆ-eu la˰ k'oeˇ heu lo˰-ehˇ mˇ-awˬ " lehˇ ehˇ-euˬ meh .
46011025	K'oeˇ lo˰-ehˇ duˇ ni , ci˰ hawˬ k'oeˇ byawˇ dzaˬ g'aˬ ngeh , k'mˬ maˬ ciˬ-awˇ , " K'mˬ maˬ heu-aˬ , ngaˬ-euˬ shiˬ-ahˇ g'oe-awˇ dzaˬ-eu Miˬyehˇ-euˬ dawˬ ma saˇ jaˇ yaw shui˰ pyeu˰-eu meh . Naw ma˰ k'aˇ dawˇ-eu yawˬ poˆ na lu˰ , ngaˬ-ahˇ noeˬ keuˆ-awˇ dawˇ-awˬ " lehˇ ehˇ-euˬ meh .
46011026	Naw ma˰ kaˬ muˇ k'oeˇ dzaˬ-awˇ k'mˬ maˬ k'oeˇ k'aˇ dawˇ ngeh , Sahˬpaˬ Yeˬsuˇ zaˬ le ngeh keuˆ ni aˬ yaw˰ shiˇ-euˬ gaˇ kawˆ saˇ kiˇ kamˬ lu˰ gaˇ duˇ-eu meh .
46011027	Sahˬpaˬ Yeˬsuˇ-ahˇ yaw zeu maˬ baw-eu la˰ k'oeˇ aˬ yaw˰-euˬ kaˬ muˇ dzaˬ-awˇ aˬ yaw˰-euˬ k'mˬ maˬ k'aˇ ciˬ dawˇ-eu tsawˇ haˬ-aˬ , Sahˬpaˬ Yeˬsuˇ-euˬ g'awˇ mawˇ hawˇ-eu shiˬ-ahˇ yehˬ bawˬ sehˇ lu-ehˇ g'eh-eu iˬ baˇ ahˇ-eu meh .
46011028	K'oeˇ miˇ neh , tsawˇ haˬ yawˬ g'aˬ na lu˰ yawˬ haˇ yawˬ ha jeˬ huˬ shaˇ sawˇ g'aˬ miˇ tsa , kaˬ muˇ dzaˬ-awˇ k'mˬ maˬ ciˬ dawˇ-eu tsaˬ meh .
46011029	Aˬ jeˬ miˇ neh ehˇ naˇ , heu-aˬ , Sahˬpaˬ Yeˬsuˇ-euˬ g'awˇ mawˇ meh lehˇ maˬ noeˬ siˬ-ehˇ kaˬ muˇ dzaˬ-awˇ k'mˬ maˬ ciˬ dawˇ naˇ , k'oeˇ lo˰-ehˇ dzaˬ-euˬ dawˇ-euˬ baˬ da neh yawˬ ha k'oeˇ taˆ iˬ baˇ keuˆ le ni mˇ gaˇ duˇ-eu meh .
46011030	K'oeˇ lo˰-ehˇ g'eh-eu baˬ da neh , naw ma˰ g'awˬ mya ni g'aˬ baˬ-awˇ naˇ-eu la˰ k'oeˇ , tiˬ paˆ na deuˬ shiˇ-eu meh .
46011031	Aˬ dui yawˬ haˇ yawˬ ha jeˬ huˬ shaˇ sawˇ naˇ , Miˬyehˇ neh yaˇ k'aˬ daˇ-euˬ jeˬ-ahˇ maˬ ya daˬ-aˇ .
46011032	Ehˇ k'aw˰ , Sahˬpaˬ Yeˬsuˇ aˬ dui-ahˇ yaˇ k'aˬ daˇ-awˇ k'ehˬ nehˬ la˰-eu k'oeˇ-aˬ , miˇ tsaˬ zaˬ deuˬ nehˬ-ehˇ tiˬ kawˆ lo˰-ehˇ yaˇ k'aˬ daˇ nehˬ-eu jeˬ-ahˇ maˬ bi daˬ-eu g'aˇ duˬ pyeu˰-eu meh .
46011033	K'oeˇ miˇ neh , aˬ yui˰ aˬ nyiˇ Ka li zaˬ deuˬ-oˇ , naw ma˰ Sahˬpaˬ Yeˬsuˇ-ahˇ noeˬ keuˆ-eu Bawˬ-iˬ dzaˬ-eu lehˇ uiˬ leˇ ngeh , tiˬ g'aˬ tiˇ g'aˬ dawˬ gm-awˬ .
46011034	Naw ma˰ k'oeˇ lo˰-ehˇ uiˬ leˇ ngeh Miˬyehˇ yaˇ k'aˬ daˇ gaˇ maˬ ya daˬ-eu g'aˇ duˬ , tsawˇ haˬ tiˬ g'aˬ na hawˬ meh˰ meh˰ naˇ , iˇ kahˇ-ahˇ dzaˬ-eu tsaˬ meh . Gaˇ kawˆ nui deuˬ-aˬ , ngaˇ naw ma˰ jawˇ gaˇ oe keuˆ ngeh jahˇ jiˇ nehˬ ma .
46012001	Muiˬ-eu Shawˇ-eu Yaw sahˇ Miˬyehˇ neh bi˰ le˰-euˬ la˰ sawˬ gaˇ kawˆ naw ma˰ neh bo˰ la˰-euˬ jeˬ-ahˇ ta˰ leˇ-awˇ , ngaˇ heu lo˰-ehˇ ehˇ-eu ma . Aˬ yui˰ aˬ nyiˇ Ka li zaˬ deuˬ-oˇ , gaˇ kawˆ k'oeˇ-ahˇ naw ma˰ yaw tsaˬ yaw dawˇ dawˇ-ehˇ bi siˬ nya maw˰ miˇ-a .
46012002	Naw ma˰ lawˇ ci˰ zaˬ pyeu˰ lu˰ ngeh , yaw deh˰ maˬ deh˰-eu tahˬ pahˬ aˬ ma mawˇ kawˇ deuˬ-ahˇ uˬ duˬ tahˬ tahˬ-ehˇ g'awˬ mya jeˬ g'awˬ mya kawˆ bahˬ-iˇ-euˬ gaˇ kawˆ naw ma˰ siˬ nya meh .
46012003	Miˬyehˇ-euˬ Yaw sahˇ sheuˬ g'eh-eu uˬ moˆ jawˇ-eu tsawˇ haˬ tiˬ g'aˬ-iˬ " Yeˬsuˇ-ahˇ yaˬ k'ehˇ yaˬ lu˰-uˇ " lehˇ maˬ ehˇ-aˇ lehˇ naw ma˰ bi siˬ duˬ maw˰ miˇ-a . K'oeˇ lo˰-ehˇ duˇ ni , Muiˬ-eu Shawˇ-eu Yaw sahˇ Miˬyehˇ sheuˬ g'eh-eu uˬ moˆ maˬ jawˇ naˇ , tsawˇ haˬ tiˬ g'aˬ-iˬ " Yeˬsuˇ-aˬ Sahˬpaˬ meh " lehˇ maˬ ehˇ nya-aˇ .
46012004	Sa˰ laˇ paw za-euˬ la˰ sawˬ g'awˬ mya jeˬ jaˆ-eu meh . Ehˇ k'aw˰ , dawˬ tawˆ lu˰ Yaw sahˇ Miˬyehˇ neh bi˰ le˰-euˬ teh˰ meh .
46012005	Sahˬpaˬ Miˬyehˇ-euˬ gaˇ g'awˬ mya jeˬ beu gaˇ-eu jaˆ meh . Ehˇ k'aw˰ , Sahˬpaˬ Miˬyehˇ tiˬ g'aˬ g'aˇ duˬ mˇ-eu teh˰ meh .
46012006	Miˬyehˇ gaˇ mˇ ngeh , tiˬ g'aˬ tiˇ g'aˬ mˇ nya-eu jeˬ maˬ duˇ leˇ-a . Ehˇ k'aw˰ , aˬ yaw˰ g'aˬ yaw˰-ahˇ geuˇ-eu bym-eu nya-eu jeˬ , Miˬyehˇ tiˬ g'aˬ neh teh˰-ehˇ bi˰ taˬ-euˬ meh
46012007	Tsawˇ haˬ dawˬ tawˆ lu˰-ahˇ gaˇ dahˇ bi tsoeˬ leˇ-eu g'aˇ duˬ , tsawˇ haˬ aˬ yaw˰ g'aˬ yaw˰ la˰ k'oeˇ Yaw sahˇ Miˬyehˇ tiˬ jeˬ-ehˇ jawˇ lu˰-eu gaˇ kawˆ siˬ laˇ mawˇ laˇ-eu meh .
46012008	Tiˬ g'aˬ-ahˇ yaw muiˬ yaw doeˇ tseˇ paˆ geu˰-eu nui gahˇ ahˇ-eu dawˬ mehˬ nya-eu jeˬ bi˰-awˇ , tiˬ g'aˬ-ahˇ zaˬ siˬ tsawˇ gahˇ ahˇ-eu dawˬ mehˬ nya-eu jeˬ bi˰ taˬ-euˬ meh . K'oeˇ nyiˬ jeˬ lu˰-ahˇ Yaw sahˇ Miˬyehˇ tiˬ g'aˬ neh teh˰-ehˇ bi˰ taˬ-euˬ meh .
46012009	Yaw sahˇ Miˬyehˇ aˬ yaw˰ tiˬ g'aˬ neh teh˰-ehˇ , tiˬ g'aˬ-ahˇ jah-eu jeˬ bi˰-awˇ , tiˬ g'aˬ-ahˇ naˇ gawˇ laˆ taˬ nehˬ nya-eu baoˬ bi˰ taˬ-euˬ meh .
46012010	Tiˬ g'aˬ-ahˇ zahˬ leˇ paˬ-ehˇ g'eh-eu jeˬ mˇ nya-eu baoˬ bi˰ taˬ-awˇ , tiˬ g'aˬ-ahˇ Miˬyehˇ dawˬ kawˬ mehˬ nya-eu la˰ sawˬ bi˰ taˬ-euˬ meh . Tiˬ g'aˬ-ahˇ Yaw sahˇ Miˬyehˇ neh bi˰-euˬ la˰ sawˬ ngeuˇ-eu maˬ ngeuˇ-eu tseˇ paˆ duˬ nya-eu nui gahˇ bi˰ taˬ-euˬ meh . Tiˬ g'aˬ-ahˇ dawˬ g'awˬ mya jeˬ ngehˬ nya-eu la˰ sawˬ bi˰ taˬ-awˇ , tiˬ g'aˬ-ahˇ dawˬ g'awˬ mya jeˬ ngehˬ-eu k'oeˇ-euˬ dawˬ tsui˰ yuˇ doˆ nya-eu la˰ sawˬ bi˰ taˬ-euˬ meh .
46012011	Ehˇ k'aw˰ , k'oeˇ deuˬ dawˬ tawˆ lu˰-ahˇ mˇ nya ni jahˇ-eu g'aˬ-aˬ , Yaw sahˇ Miˬyehˇ meh . Aˬ yaw˰ neh nui ma k'aˇ tsaˬ-euˬ lo˰-ehˇ , tsawˇ haˬ aˬ yaw˰ g'aˬ yaw˰-ahˇ beu gaˇ-eu la˰ sawˬ aˬ yaw˰ bi˰-euˬ meh .
46012012	Ka li-aˬ , aˇ sehˇ g'awˬ mya sehˇ tso˰-eu g'awˇ mawˇ tiˬ mawˇ-ahˇ duˇ-eu meh . Maˬ duˇ leˇ-eu aˇ sehˇ deuˬ tso˰ lu˰ k'aw˰ , g'awˇ mawˇ tiˬ mawˇ teh˰ meh .
46012013	K'oeˇ lo˰-ehˇ duˇ ni , aˬ dui dawˬ tawˆ lu˰ , Yuˇdaˆ tsawˇ haˬ maˬ ehˇ , Yuˇdaˆ tsawˇ haˬ maˬ ngeuˇ-eu deuˬ maˬ ehˇ , zaˬ k'aˆ maˬ ehˇ , zaˬ k'aˆ maˬ ngeuˇ-eu deuˬ maˬ ehˇ , Yaw sahˇ Miˬyehˇ neh g'awˇ mawˇ tiˬ mawˇ la˰ k'oeˇ iˇ cu˰ bi shawˇ g'aˬ-awˇ , aˬ dui dawˬ tawˆ lu˰ Yaw sahˇ Miˬyehˇ tiˬ g'aˬ-ahˇ teh˰-ehˇ dawˇ lu˰-eu ma .
46012014	G'awˇ mawˇ tiˬ mawˇ-ahˇ aˇ sehˇ tiˬ sehˇ teh˰-ehˇ tso˰-eu maˬ ngeuˇ-a . Aˇ sehˇ g'awˬ mya sehˇ tso˰-eu meh .
46012015	Aˬ kuiˇ-aˬ , " Ngaˇ aˬ la˰ maˬ ngeuˇ-eu miˇ neh g'awˇ mawˇ-ahˇ ma˰ ta˰ " lehˇ ehˇ naˇ , g'awˇ mawˇ-ahˇ maˬ ta˰-eu aˇ sehˇ pyeu˰-iˇ nya meh loˇ .
46012016	Naˬ bawˇ g'eh , " Ngaˇ myaˆ nuiˆ maˬ ngeuˇ-eu miˇ neh g'awˇ mawˇ-ahˇ maˬ ta˰ " lehˇ ehˇ naˇ , g'awˇ mawˇ-ahˇ maˬ ta˰-eu aˇ sehˇ pyeu˰-iˇ nya meh loˇ .
46012017	G'awˇ mawˇ mawˇ lah-ehˇ myaˆ nuiˆ tiˬ nuiˆ teh˰-ehˇ tso˰ naˇ , teˇ saˇ gaˬ nya teh˰-a loˇ . Naˬ bawˇ teh˰-ehˇ tso˰ naˇ , yaw sa˰ beh˰ la˰ nya teh˰-a loˇ .
46012018	Ehˇ k'aw˰ , Miˬyehˇ nui ma tsaˬ-eu lo˰-ehˇ , maˬ duˇ leˇ-eu aˇ sehˇ yawˬ sehˇ na lu˰-ahˇ nymˬ-mˇ k'aˇ tso˰ lu˰-eu lo˰-ehˇ g'awˇ mawˇ-ahˇ bi tso˰-euˬ meh .
46012019	Aˇ sehˇ tiˬ sehˇ teh˰ naˇ , g'awˇ mawˇ tiˬ mawˇ maˬ pyeu˰ laˇ nya-a .
46012020	Nymˬ-mˇ mawˇ lu˰-eu lo˰-ehˇ , aˇ sehˇ g'awˬ mya sehˇ tso˰ k'aw˰ g'awˇ mawˇ tiˬ mawˇ teh˰ meh .
46012021	K'oeˇ miˇ neh , myaˆ nuiˆ-aˬ , " Ngaˇ nawˬ-ahˇ maˬ loˬ " lehˇ aˬ la˰-ahˇ maˬ ehˇ nya-a . K'oeˇ lo˰-ehˇ duˇ ni , uˬ duˬ k'aw˰ , " Ngaˇ nawˬ-ahˇ maˬ loˬ " lehˇ aˬ kuiˇ-ahˇ maˬ ehˇ nya-a .
46012022	K'oeˇ naˆ teh˰-ehˇ maˬ ngeuˇ-a siˬ . Nahˬ dui nyiˇ dui dui-eu lehˇ sawˇ taˬ-euˬ aˇ sehˇ tiˬ hmˬ-ahˇ keuˆ ni maˬ g'oe-ehˇ maˬ deh˰ nya-a .
46012023	Gaˇ dahˇ yaw k'aˆ-ehˇ maˬ tsoeˬ-aˇ lehˇ aˬ dui sawˇ taˬ-euˬ aˇ sehˇ deuˬ-ahˇ-aˬ , aˬ cawˬ naˆ maˬ tseˇ aˬ dui bo saˆ-awˇ , maˬ bi mawˇ k'mˬ-eu aˇ sehˇ deuˬ-ahˇ-aˬ , aˬ cawˬ naˆ maˬ tseˇ k'ahˇ ya k'o˰-eu meh .
46012024	Ehˇ k'aw˰ , haw muiˬ-eu aˇ sehˇ deuˬ-ahˇ-aˬ , k'oeˇ naˆ naˆ-ehˇ ngehˬ g'eh-eu maˬ loˬ-a . Yaw k'aˆ-ehˇ maˬ taˬ huiˬ nehˬ-euˬ aˇ sehˇ deuˬ-ahˇ bi taˬ huiˬ dzehˬ-eu g'aˇ duˬ , Miˬyehˇ neh g'awˇ mawˇ aˇ sehˇ deuˬ-ahˇ aˬ yaw˰ gaˇ yaw˰ tsaˬ leˇ ni k'oeˇ lo˰-ehˇ laˆ tso˰ taˬ-euˬ meh .
46012025	K'oeˇ miˇ neh , g'awˇ mawˇ la˰ k'oeˇ g'awˬ-iˇ g'ehˇ-iˇ-eu jeˬ maˬ jaˆ-ehˇ , maˬ duˇ leˇ-eu aˇ sehˇ k'oeˇ deuˬ dawˬ tawˆ lu˰ tiˬ sehˇ tiˇ sehˇ ya bo saˆ-eu meh .
46012026	Aˇ sehˇ tiˬ sehˇ naˇ laˇ naˇ , aˇ sehˇ dawˬ tawˆ lu˰ ya caw naˇ-eu meh . Aˇ sehˇ tiˬ sehˇ-ahˇ aˬ cawˬ ja ceuˬ k'aˇ za naˇ , aˇ sehˇ dawˬ tawˆ lu˰ laˬ k'aˬ ya caw cehˇ-eu meh .
46012027	Naw ma˰ dawˬ tawˆ lu˰ Ka li-euˬ g'awˇ mawˇ pyeu˰-awˇ , aˬ yaw˰ g'aˬ yaw˰ aˇ sehˇ tiˬ sehˇ-ahˇ duˇ-eu meh .
46012028	Ka li zaˬ aˇ muˇ la˰ k'oeˇ , Miˬyehˇ neh jawˇ duˬ biˇ tsaˬ taˬ-euˬ meh . G'aˬ k'ehˇ deuˬ-ahˇ jeˬ hu hu saˬ bi jawˇ-awˇ , k'oeˇ-euˬ jeˬ nah Miˬyehˇ g'aˇ duˬ ngeh dah-eu deuˬ-ahˇ bi jawˇ-euˬ meh . K'oeˇ-euˬ jeˬ nah mehˬ-eu tsoˆ-eu saˬ laˬ deuˬ-ahˇ bi jawˇ-euˬ meh . K'oeˇ naˇ , zahˬ leˇ paˬ-ehˇ g'eh-eu jeˬ mˇ nya-eu baoˬ bi˰ taˬ-euˬ deuˬ , naˇ gawˇ laˆ taˬ nya-eu baoˬ bi˰ taˬ-euˬ deuˬ , aˬ cawˬ-ahˇ caw ba nehˬ nya-eu deuˬ , Ka li zaˬ aˇ muˇ-euˬ gaˇ-ahˇ haw-eu pyaˆ-eu deuˬ hawˇ-eu , dawˬ g'awˬ mya jeˬ ngehˬ nya-eu deuˬ-ahˇ tiˬ tiˆ saˇ-iˬ tiˬ tiˆ bi jawˇ ka le˰-euˬ meh .
46012029	Aˬ yaw˰ ma˰ yawˬ g'aˬ na lu˰ g'aˬ k'ehˇ maˬ ngeuˇ-a . Yawˬ g'aˬ na lu˰ Miˬyehˇ g'aˇ duˬ ngehˬ dah-eu tsawˇ haˬ maˬ ngeuˇ-a . Yawˬ g'aˬ na lu˰ mehˬ-eu tsoˆ-eu saˬ laˬ maˬ ngeuˇ-a . Yawˬ g'aˬ na lu˰ zahˬ leˇ paˬ-ehˇ g'eh-eu jeˬ mˇ mehˬ nya-eu baoˬ za-euˬ maˬ ngeuˇ-a .
46012030	Yawˬ g'aˬ na lu˰ naˇ gawˇ laˆ saˆ taˬ nya-eu maˬ ngeuˇ-a . Yawˬ g'aˬ na lu˰ dawˬ g'awˬ mya jeˬ ngehˬ nya-eu maˬ ngeuˇ-a . Yawˬ g'aˬ na lu˰ dawˬ g'awˬ mya jeˬ ngehˬ-euˬ dawˬ tsui˰ yuˇ doˆ mehˬ nya-eu maˬ ngeuˇ-a .
46012031	Huiˬ dzehˬ byah dzehˬ-eu la˰ sawˬ-ahˇ naw ma˰ nui k'ahˇ jaˆ-awˬ . Ehˇ k'aw˰ , dawˬ tawˆ lu˰ naˆ maˬ tseˇ muiˬ dzehˬ-eu la˰ sawˬ-aˬ , la˰ oˆ paw ngaˬ neh ehˇ taˬ-euˬ gaˇ kawˆ heu hmˬ meh .
46013001	Ngaˇ-aˬ , tsawˇ haˬ zaˬ-euˬ dawˬ deuˬ hawˇ-eu mˬ taˆ g'aˬ k'ehˇ-euˬ dawˬ-ahˇ keuˆ ni ngehˬ nya jiˇ-eu k'aw˰ , g'oeˇ-eu gaˬ-eu jeˬ maˬ ahˇ naˇ , boe loe diˬ-eu teˇ saˇ hawˇ-eu cehˇ lehˇ ciˆ-eu teˇ saˇ lo˰-ehˇ teh˰ meh .
46013002	Ngaˇ-aˬ , Miˬyehˇ g'aˇ duˬ ngehˬ dah nya-eu baoˬ za-euˬ tsawˇ haˬ pyeu˰-awˇ , zaˬ siˬ tsawˇ gahˇ dawˬ tawˆ lu˰ hawˇ-eu za˰ taˬ-euˬ jeˬ-ahˇ siˬ nya-eu tsawˇ gahˇ ahˇ-eu uˬ ta˰ , gawˬ jawˬ teh jiˆ nya gaˇ keuˆ ni jah-eu jeˬ ahˇ k'aw˰ , g'oeˇ-eu gaˬ-eu jeˬ maˬ ahˇ naˇ , tiˬ jeˬ-iˬ gaˇ dahˇ maˬ tsoeˬ-a .
46013003	Ngaˇ k'aˇ jaˆ-eu jeˬ aˬ cawˬ-ahˇ bi˰ jiˇ-awˇ , ngaˬ-euˬ g'awˇ mawˇ-ahˇ miˬ dzaˬ bi dzah puiˆ gaˇ keuˆ ni lawˇ nehˬ peuˬ k'aw˰ , g'oeˇ-eu gaˬ-eu jeˬ maˬ ahˇ naˇ , ngaˬ-euˬ g'aˇ duˬ tiˬ jeˬ-iˬ gaˇ dahˇ maˬ tsoeˬ-a .
46013004	G'oeˇ-eu gaˬ-eu jeˬ-aˬ , nui ma g'awˬ mahˇ ni taˬ-awˇ , aˬ cawˬ-ahˇ g'awˬ shaˬ gaˬ nya-eu meh . Myaˆ maˬ naˆ-a . Maˬ jahˇ g'eh-a . Hui maw˰ mahˇ maw˰-eu nui ma maˬ ahˇ-a .
46013005	G'oeˇ-eu gaˬ-eu jeˬ-aˬ , aˬ cawˬ-ahˇ yehˬ bawˬ sehˇ lu-ehˇ maˬ g'eh-a . Yawˬ ha-euˬ nui k'ahˇ maˬ poˆ-a . Nui ma pehˇ laˇ-eu maˬ kawˇ-a .
46013006	G'oeˇ-eu gaˬ-eu jeˬ-aˬ , maˬ tsaˬ maˬ dawˇ-eu jeˬ-ahˇ laˬ k'aˬ maˬ cehˇ-a . Yaw tsaˬ yaw dawˇ jeˬ-ahˇ laˬ k'aˬ cehˇ-eu meh .
46013007	G'oeˇ-eu gaˬ-eu jeˬ-aˬ , dawˬ tawˆ lu˰-ahˇ daˬ coeˇ-eu meh . Dawˬ tawˆ lu˰-ahˇ jah coeˇ-eu meh . Dawˬ tawˆ lu˰-ahˇ noeˬ tmˬ coeˇ-eu meh . Dawˬ tawˆ lu˰-ahˇ oˇ coeˇ-eu meh .
46013008	G'oeˇ-eu gaˬ-eu jeˬ-aˬ , mˬ maˬ maˬ byaˆ zaˇ ziˇ gmˬ-eu meh . Miˬyehˇ g'aˇ duˬ ngehˬ dah-eu jeˬ jaˆ lu˰ meh . Ehˇ k'aw˰ , tiˬ k'ehˬ tiˬ yamˬ gmˬ-eu teh˰ meh . Dawˬ g'awˬ mya jeˬ ngehˬ nya-eu tsawˇ gahˇ jaˆ lu˰ meh . Ehˇ k'aw˰ , g'awˬ myahˇ ni maˬ kamˬ-a . Zaˬ siˬ tsawˇ gahˇ k'aw˰ jaˆ lu˰ meh . Ehˇ k'aw˰ , g'awˬ myahˇ ni maˬ zi˰-a .
46013009	Aˬ jeˬ miˇ neh ehˇ naˇ , aˬ dui za taˬ-euˬ zaˬ siˬ tsawˇ gahˇ hawˇ-eu Miˬyehˇ g'aˇ duˬ ngehˬ dah nya-eu jeˬ-aˬ , maˬ byah maˬ lo˰-a .
46013010	Byah-eu lo˰-eu jeˬ keuˆ le ngeh , maˬ byah maˬ lo˰-eu jeˬ byoˆ-iˇ jiˇ teh˰-a .
46013011	Ngaˇ zaˬ yaw nyiˇ pyeu˰ ngeh , zaˬ yaw nyiˇ lo˰-ehˇ ngehˬ-awˇ tmˇ-awˇ , zaˬ yaw nyiˇ lo˰-ehˇ nui ma taˬ-awˇ , zaˬ yaw nyiˇ lo˰-ehˇ shaˇ noeˬ shaˇ sawˇ-euˬ ma . Nymˬ-mˇ ngaˇ tsawˇ k'aˆ k'aˆ laˇ-euˬ miˇ neh , zaˬ yaw nyiˇ-euˬ nui noeˬ byehˇ dzeh jiˇ-euˬ ma .
46013012	Nymˬ-mˇ aˬ dui ya mawˇ lu˰-eu heu-aˬ , pyawˬ haw-ahˇ haw-eu lo˰-ehˇ duˇ-awˇ , maˬ mawˇ shawˇ laˇ-a . Aˇ yamˬ k'oeˇ keuˆ le ngeh , myaˆ pyawˬ ciˬ daˬ-awˇ ya mawˇ duˬ teh˰-a . Nymˬ-mˇ ngaˇ siˬ nya-eu heu-aˬ , maˬ byah maˬ lo˰-a siˬ . Ehˇ k'aw˰ , aˇ yamˬ k'oeˇ keuˆ le ngeh , byah laˇ lo˰ laˇ teh˰-a . Miˬyehˇ ngaˬ-ahˇ tiˬ byah tiˬ lo˰ siˬ nya-eu lo˰-ehˇ byah laˇ lo˰ laˇ teh˰-a .
46013013	Nymˬ-mˇ-aˬ , jah-eu jeˬ , noeˬ tmˬ-eu jeˬ , g'oeˇ-eu gaˬ-eu jeˬ , heu smˇ jeˬ jaˆ-eu meh . Heu smˇ jeˬ la˰ k'oeˇ aˬ cawˬ naˆ maˬ tseˇ huiˬ dzehˬ-eu jeˬ-aˬ , g'oeˇ-eu gaˬ-eu jeˬ meh .
46014001	G'oeˇ-eu gaˬ-eu jeˬ-ahˇ naw ma˰ leh jeh dui dui paˬ-ehˇ g'eh-eu meh . Sa˰ laˇ paw naw ma˰ za taˬ-euˬ la˰ sawˬ deuˬ-ahˇ nui ma keuˆ-awˬ . Miˬyehˇ dawˬ kawˬ mehˬ nya ni za taˬ-euˬ la˰ sawˬ-ahˇ , dawˬ tawˆ lu˰ naˆ maˬ tseˇ nui ma keuˆ-awˬ .
46014002	Dawˬ g'awˬ mya jeˬ ngehˬ-eu k'oeˇ-aˬ , tsawˇ haˬ zaˬ-ahˇ ngehˬ cawˬ-eu maˬ ngeuˇ-a . Miˬyehˇ-ahˇ ngehˬ cawˬ-eu meh . Aˬ jeˬ miˇ neh ehˇ naˇ , aˬ yaw˰ ngehˬ-eu dawˬ k'oeˇ-ahˇ tiˬ g'aˬ-iˬ maˬ g'oˆ shaw nya-a . Yaw sahˇ Miˬyehˇ-euˬ baoˬ-ahˇ g'oe-eu la˰ k'oeˇ za˰ taˬ-euˬ yaw tsaˬ yaw dawˇjeˬ aˬ yaw˰ ngehˬ-eu meh .
46014003	Ehˇ k'aw˰ , Miˬyehˇ dawˬ kawˬ mehˬ-eu tsawˇ haˬ-aˬ , tsawˇ haˬ zaˬ-ahˇ ngehˬ cawˬ-eu jeˬ pyeu˰-eu miˇ neh , aˬ cawˬ-ahˇ caw ba-eu , g'aˬ bi˰-eu , nui ma saˇ laˇ ni g'aˬ bi˰-eu dawˬ ngehˬ-eu tmˇ-eu , heu deuˬ mˇ nehˬ nya-eu meh .
46014004	Dawˬ g'awˬ mya jeˬ ngehˬ-eu k'oeˇ-aˬ , yawˬ ha g'aˇ duˬ teh˰-ehˇ gaˇ dahˇ tsoeˬ-awˇ , Miˬyehˇ dawˬ kawˬ mehˬ-eu k'oeˇ-aˬ , Ka li zaˬ aˇ muˇ muˇ lah ni g'aˇ duˬ gaˇ dahˇ tsoeˬ-eu meh .
46014005	Naw ma˰ dawˬ tawˆ lu˰ dawˬ bi ngehˬ nya maw˰ miˇ-a . Ehˇ k'aw˰ , k'oeˇ naˆ maˬ tseˇ Miˬyehˇ dawˬ kawˬ mehˬ nya-eu la˰ sawˬ naw ma˰ bi za maw˰ miˇ-a . Dawˬ g'awˬ mya jeˬ ngehˬ gaˇ dawˬ tsui˰ yuˇ doˆ nehˬ nya-eu g'aˬ jawˇ-awˇ , Ka li zaˬ aˇ muˇ muˇ lah-ehˇ g'oˆ shaw-awˇ gaˇ dahˇ tsoeˬ leˇ ni maˬ ja mehˬ nehˬ nya naˇ , dawˬ g'awˬ mya jeˬ ngehˬ-eu g'aˬ naˆ maˬ tseˇ , Miˬyehˇ dawˬ kawˬ mehˬ-eu g'aˬ gaˇ dahˇ tsoeˬ dzehˬ meh .
46014006	Teu baˬ da neh aˬ yui˰ aˬ nyiˇ Ka li zaˬ deuˬ-oˇ , naw ma˰ jawˇ gaˇ oe keuˆ ngeh ngaˇ dawˬ g'awˬ mya jeˬ ngehˬ naˇ , naw ma˰ g'aˇ duˬ aˬ jeˬ gaˇ dahˇ tsoeˬ nmˇ . Tiˬ paw˰-iˬ gaˇ dahˇ maˬ tsoeˬ-a . Miˬyehˇ neh pah mehˬ nehˬ la˰-euˬ jeˬ , zaˬ siˬ tsawˇ gahˇ , Miˬyehˇ g'aˇ duˬ ngehˬ dah-eu dawˬ hawˇ-eu , mehˬ-eu tsoˆ-eu jeˬ , heu deuˬ-ahˇ naw ma˰ jawˇ gaˇ ngaˇ yuˇ le˰ nehˬ-eu maˬ ngeuˇ naˇ gaˇ dahˇ maˬ tsoeˬ-a .
46014007	Yaw deh˰ jeˬ maˬ ngeuˇ-eu , caˇ dawˬ caˇ ngeh baw-eu diˬ-eu keu ka deuˬ pyeu˰-eu bawˬ law , deuˇ-mˬ heu deuˬ-ahˇ k'aw˰ , aˬ cawˬ g'oˆ siˬ nya ni teˇ saˇ yaw lawˆ lawˆ-ehˇ maˬ baw maˬ diˬ mehˬ nya naˇ , aˬ cawˬ aˬ joˆ-ehˇ naˇ haˬ siˬ nya nmˇ .
46014008	Daˇ heh baw-eu tsawˇ haˬ k'aw˰ , aˬ cawˬ g'oˆ siˬ nya ni teˇ saˇ yaw lawˆ lawˆ-ehˇ maˬ baw gaˬ nehˬ nya naˇ , guiˇ deuˆ-eu g'aˇ duˬ aˬ suˇ g'aˬ lehˬ hmˬ nmˇ .
46014009	K'oeˇ gaˇ duˇ ni , naw ma˰ dawˬ g'awˬ mya jeˬ ngehˬ-awˇ dawˬ mehˬ mehˬ ngeh , aˬ cawˬ maˬ naˇ haˬ siˬ nya naˇ , aˬ joˆ-ehˇ bi g'oˆ shaw geu˰ nmˇ . Naw ma˰-euˬ dawˬ k'oeˇ-aˬ , jaˬ lehˇ la˰ k'oeˇ ngehˬ dzeh gaˇ duˇ-eu teh˰ meh .
46014010	Miˇ tsaˬ k'oeˇ taˆ dawˬ g'awˬ mya jeˬ jaˆ-eu meh . Ehˇ k'aw˰ , dawˬ tsui˰ maˬ baw-eu dawˬ tiˬ jeˬ-iˬ maˬ jaˆ-a .
46014011	Ngaˬ-ahˇ dawˬ ngehˬ cawˬ laˇ-eu tsawˇ haˬ tiˬ g'aˬ-euˬ dawˬ-ahˇ ngaˇ maˬ siˬ nya naˇ , aˬ yaw˰-aˬ ngaˬ-euˬ g'aˇ duˬ yawˬ k'ahˬ yawˬ miˇ yawˬ-ahˇ jawˇ-eu tsawˇ haˬ lo˰-ehˇ duˇ-awˇ , ngaˇ k'aw˰ aˬ yaw˰-euˬ g'aˇ duˬ k'oeˇ lo˰-ehˇ duˇ teh˰-a .
46014012	Yaw sahˇ Miˬyehˇ neh bi˰ le˰-euˬ la˰ sawˬ deuˬ-ahˇ naw ma˰ za maw˰ dui dui-eu lo˰-ehˇ , yawˬ jeˬ na lu˰ k'oeˇ taˆ Ka li zaˬ aˇ muˇ bi huiˬ bi mahˇ laˇ nya ni gaˇ dahˇ tsoeˬ leˇ dzehˬ-eu jeˬ-ahˇ naw ma˰ leh jeh dzehˬ paˬ-ehˇ g'eh-eu meh .
46014013	K'oeˇ miˇ neh , dawˬ g'awˬ mya jeˬ ngehˬ nya-eu tsawˇ haˬ-aˬ , yawˬ ha neh ngehˬ-euˬ jeˬ aˬ cawˬ g'oˆ shaw ni ja mehˬ nya-eu la˰ sawˬ bi˰ la˰-eu g'aˇ duˬ guiˬ lahˬ shaˇ-eu tsaˬ meh .
46014014	Ngaˇ dawˬ g'awˬ mya jeˬ ngehˬ-awˇ guiˬ lahˬ shaˇ naˇ , ngaˬ-euˬ sa˰ laˇ guiˬ lahˬ shaˇ lu˰ k'aw˰ , ngaˬ-euˬ nui ma maˬ keuˆ-a .
46014015	Toˆ-ehˇ ngeuˇ naˇ , ngaˇ aˬ joˆ-ehˇ jahˇ paˬ nga . Ngaˬ-euˬ sa˰ laˇ guiˬ lahˬ shaˇ ma . Ngaˬ-euˬ nui ma k'aw˰ guiˬ lahˬ shaˇ ma . Ngaˬ-euˬ sa˰ laˇ ja ceuˬ-awˇ caˇ ma . Ngaˬ-euˬ nui ma k'aw˰ ja ceuˬ-awˇ caˇ ma .
46014016	Nawˬ-euˬ sa˰ laˇ teh˰-ehˇ Miˬyehˇ-euˬ guiˬ lahˬ-ahˇ ja ceuˬ naˇ , nawˬ nehˬ-ehˇ tiˬ kawˆ lo˰-ehˇ uˬ duˬ tahˬ lu˰-eu maˬ siˬ nya-eu tsawˇ haˬ nawˬ neh guiˬ lah shaˇ-euˬ gaˇ " Aˬ miˬ " lehˇ aˬ joˆ-ehˇ ehˇ caw nya nmˇ . Nawˇ aˬ jeˬ ehˇ lu˰-eu aˬ yaw˰ tiˬ paw˰-iˬ maˬ g'oˆ siˬ nya-a .
46014017	Nawˬ neh Miˬyehˇ-euˬ guiˬ lahˬ-ahˇ ja ceuˬ-awˇ guiˬ lahˬ shaˇ-euˬ shaˇ dawˬ k'oeˇ yaw muiˬ k'aw˰ , yawˬ g'aˬ yawˬ g'aˇ duˬ gaˇ dahˇ maˬ tsoeˬ-a .
46014018	Naw ma˰ yawˬ g'aˬ na lu˰ naˆ maˬ tseˇ ngaˇ dawˬ g'awˬ mya jeˬ ngehˬ nya-eu miˇ neh , Miˬyehˇ-euˬ guiˬ lahˬ-ahˇ ja ceuˬ-eu ma .
46014019	Ehˇ k'aw˰ , Ka li zaˬ aˇ muˇ uiˬ leˇ-awˇ uˬ duˬ tahˬ ngeh , dawˬ g'awˬ mya jeˬ tiˬ muiˇ dawˬ ngehˬ-eu naˆ maˬ tseˇ , aˬ cawˬ g'oˆ shaw nya-eu mehˬ-eu tsoˆ-eu dawˬ ngaˬ dawˬ ngaˇ ngehˬ ma .
46014020	Aˬ yui˰ aˬ nyiˇ Ka li zaˬ deuˬ-oˇ , naw ma˰ shaˇ noeˬ shaˇ sawˇ-eu paw dzeˇ zaˬ yaw nyiˇ lo˰-ehˇ taˬ bi pyeu˰ . Yaw haiˬ jeˬ mˇ-eu paw dzeˇ-aˬ , iˬ baˇ mˇ-eu maˬ siˬ nya-eu zaˬ yaw nyiˇ lo˰-ehˇ bi pyeu˰-awˇ , shaˇ noe shaˇ sawˇ-eu paw dzeˇ-aˬ , tsawˇ mawˬ tsawˇ k'aˆ lo˰-ehˇ bi pyeu˰-awˬ .
46014021	Jaˇli˰ la˰ k'oeˇ heu lo˰-ehˇ bo˰ taˬ-euˬ meh . " Dawˬ g'awˬ mya jeˬ ngehˬ nya-eu , tsawˇ haˬ deuˬ-ahˇ g'oe-eu la˰ k'oeˇ , ngaˬ-euˬ tsawˇ haˬ heu deuˬ-ahˇ ngaˇ , dawˬ ngehˬ dawˬ tmˇ mˇ nehˬ ma lehˇ , Sahˬpaˬ Miˬyehˇ ehˇ taˬ-euˬ meh . Yawˬ k'ahˬ yawˬ miˇ yawˬ-ahˇ jawˇ-eu , aˬ cawˬ-euˬ mehˬ luˬ-ahˇ g'oe-awˇ , aˬ yaw˰ ma˰-ahˇ ngaˇ ngehˬ cawˬ k'aw˰ , ngaˬ-euˬ dawˬ-ahˇ maˬ naˇ haˬ-aˇ . "
46014022	K'oeˇ miˇ neh , dawˬ g'awˬ mya jeˬ ngehˬ nya-eu la˰ sawˬ za-euˬ k'oeˇ-aˬ , Ka li-ahˇ maˬ jah-eu tsawˇ haˬ deuˬ g'aˇ duˬ zahˬ leˇ paˬ-ehˇ g'eh-eu bi siˬ bi mawˇ-eu jeˬ pyeu˰-eu meh . Jah-eu tsawˇ haˬ deuˬ g'aˇ duˬ maˬ ngeuˇ-a . Miˬyehˇ dawˬ kawˬ mehˬ-eu la˰ sawˬ za-euˬ k'oeˇ-aˬ , Ka li-ahˇ jah-eu tsawˇ haˬ deuˬ g'aˇ duˬ bi siˬ bi mawˇ-eu jeˬ pyeu˰-eu meh . Maˬ jah-eu tsawˇ haˬ deuˬ g'aˇ duˬ maˬ ngeuˇ-a .
46014023	Ka li zaˬ aˇ muˇ muˇ lah-ehˇ uiˬ leˇ bymˇ leˇ-awˇ yawˬ g'aˬ na lu˰ dawˬ g'awˬ mya jeˬ ngehˬ ngehˬ-ehˇ law˰ g'a lu˰ ngeh , maˬ siˬ nya-eu tsawˇ haˬ hawˇ-eu ka li-ahˇ maˬ jah-eu tsawˇ haˬ uˇ laˇ zaˬ naˇ , naw ma˰ tsawˇ uˬ uˬ-iˇ jiˇ-euˬ ngaˇ lehˇ maˬ ehˇ-aˇ loˇ .
46014024	Ehˇ k'aw˰ , yawˬ g'aˬ na lu˰ Miˬyehˇ dawˬ kawˬ mehˬ lu˰ ngeh , Ka li-ahˇ maˬ jah-eu tsawˇ haˬ deuˬ hawˇ-eu maˬ siˬ nya-eu tsawˇ haˬ uˇ laˇ zaˬ naˇ , dawˬ k'oeˇ-ahˇ ya gaˬ-eu baˬ da neh yawˬ ha-euˬ iˬ baˇ gaˇ kawˆ noeˬ siˬ leˇ-awˇ , aˬ yaw˰ neh k'aˇ ya gaˬ-euˬ jeˬ aˬ yaw˰-ahˇ yaˇ k'aˬ daˇ teh˰-a .
46014025	Za˰ taˬ-euˬ aˬ yaw˰-euˬ nui noeˬ aˬ cawˬ mehˬ shi pah doˆ le˰-awˇ , pawˬ tsui˰ pawˬ dmˬ ga dmˬ-awˇ Miˬyehˇ-ahˇ uˬ duˬ tahˬ teh˰-a . " Naw ma˰ nehˬ-ehˇ Miˬyehˇ maˇ maˇ ni jawˇ-eu ngaˇ " lehˇ aˬ yaw˰ ehˇ teh˰-a .
46014026	Aˬ yui˰ aˬ nyiˇ Ka li zaˬ deuˬ-oˇ , ngaˇ ehˇ maw˰-eu-aˬ heu lo˰-ehˇ ma . Naw ma˰ uˬ duˬ tahˬ-eu lehˇ uiˬ leˇ ngeh , caˇ dawˬ caˇ-eu g'aˬ , mehˬ-eu tsoˆ-eu g'aˬ , Miˬyehˇ neh pah mehˬ nehˬ-euˬ jeˬ za-euˬ g'aˬ , dawˬ g'awˬ mya jeˬ ngehˬ-awˇ mehˬ-eu g'aˬ , k'oeˇ lo˰-ehˇ mehˬ-euˬ gaˇ dawˬ tsui˰ yuˇ doˆ nehˬ-eu g'aˬ lehˇ , g'awˬ mya jeˬ baw-eu meh . Yawˬ jeˬ na lu˰ Ka li zaˬ aˇ muˇ g'aˇ duˬ gaˇ dahˇ tsoeˬ-eu jeˬ ya bi pyeu˰ meh .
46014027	Dawˬ g'awˬ mya jeˬ ngehˬ ngeh , nyiˬ g'aˬ smˇ g'aˬ uˬ ta˰-ehˇ bi ngehˬ-eu maˬ tsaˬ-a . Tiˬ g'aˬ saˇ-iˬ tiˬ g'aˬ ngehˬ-awˇ , k'oeˇ lo˰-ehˇ ngehˬ-euˬ gaˇ dawˬ tsui˰ yuˇ doˆ nehˬ-eu g'aˬ k'aw˰ ya bi jawˇ meh .
46014028	Ehˇ k'aw˰ , dawˬ tsui˰ yuˇ doˆ nehˬ nya-eu g'aˬ maˬ jawˇ naˇ , dawˬ g'awˬ mya jeˬ ngehˬ-eu k'oeˇ g'aˬ ciˬ cuˇ ni naˬ leˇ-awˇ , Miˬyehˇ hawˇ-eu yawˬ ha yaw kaˬ teh˰-ehˇ ngehˬ-eu tsaˬ meh .
46014029	Miˬyehˇ dawˬ kawˬ mehˬ-eu tsawˇ haˬ nyiˬ g'aˬ smˇ g'aˬ bi ngehˬ bi tmˇ-eu tsaˬ meh . Nui deuˬ-aˬ , aˬ yaw˰ ma˰ neh ngehˬ-euˬ jeˬ-ahˇ shaˇ sawˇ-eu tsaˬ meh .
46014030	Ehˇ k'aw˰ , k'oeˇ gaˇ nuiˇ-awˇ uˬ duˬ tahˬ lu˰-eu tsawˇ haˬ tiˬ g'aˬ na Miˬyehˇ neh pah mehˬ nehˬ-euˬ dawˬ za-euˬ ngeuˇ naˇ , dawˬ ngehˬ lu˰-eu g'aˬ ciˬ cuˇ ni bi naˬ-eu tsaˬ meh .
46014031	Naw ma˰ yawˬ g'aˬ na lu˰ dzaw geu˰-awˇ g'aˬ ahˇ laˇ nya ni , yawˬ g'aˬ na lu˰ tiˬ g'aˬ saˇ-iˬ tiˬ g'aˬ Miˬyehˇ dawˬ kawˬ mehˬ-eu tsaˬ meh .
46014032	Miˬyehˇ dawˬ kawˬ mehˬ-eu g'aˬ-aˬ , yawˬ ha neh za taˬ-euˬ Miˬyehˇ dawˬ kawˬ mehˬ-eu la˰ sawˬ-ahˇ yaw muiˬ paˬ-ehˇ nyeh˰ tehˬ g'aˬ nya-eu tsaˬ meh .
46014033	Aˬ jeˬ miˇ neh ehˇ naˇ , aˬ dui maˬ tsaˬ maˬ dzoeˇ leˇ-eu jeˬ-ahˇ Miˬyehˇ maˬ geu˰ maw˰-a . Tsaˬ leˇ dzoeˇ leˇ-eu jeˬ-ahˇ aˬ yaw˰ geu˰ maw˰-eu meh . Miˬyehˇ-euˬ tsawˇ haˬ deuˬ-euˬ Ka li zaˬ aˇ muˇ yawˬ muˇ na lu˰ mˇ lu˰-eu lo˰-ehˇ ,
46014034	zaˬ miˬ zaˬ deuˬ-aˬ , Ka li zaˬ aˇ muˇ uiˬ leˇ ngeh ciˬ cuˇ ni ya jawˇ meh . Yuˇdaˆ tsawˇ haˬ-euˬ Zahˇ dawˬ k'o˰ dawˬ la˰ k'oeˇ ehˇ taˬ-euˬ lo˰-ehˇ , aˬ yaw˰ ma˰ dawˬ maˬ ya ngehˬ-a . Aˬ cawˬ-euˬ la˰ o˰ ya aw˰-eu meh .
46014035	Aˬ yaw˰ ma˰ tiˬ jeˬ paˬ siˬ duˬ maw˰-eu jaˆ naˇ , iˇ kahˇ-ahˇ jawˇ ngeh yawˬ ha-euˬ k'aˬ dzeˇ zaˬ-ahˇ ya naˇ haˬ-eu meh . Zaˬ miˬ zaˬ deuˬ Ka li zaˬ aˇ muˇ la˰ k'oeˇ dawˬ ngehˬ ngehˬ-eu-aˬ , sha˰ dawˇ paˬ-ehˇ g'eh-eu tiˬ jeˬ meh .
46014036	Miˬyehˇ dawˬ kawˬ-aˬ , naw ma˰ la˰ k'oeˇ neh doˆ le-euˬ jeˬ pyeu˰ ta loˇ . Maˬ ngeuˇ naˇ , naw ma˰ jawˇ gaˇ teh˰-ehˇ Miˬyehˇ dawˬ kawˬ keuˆ le ta loˇ .
46014037	Tsawˇ haˬ tiˬ g'aˬ na , yawˬ ha Miˬyehˇ g'aˇ duˬ ngehˬ dah-eu tsawˇ haˬ ma lehˇ noeˬ-eu maˬ kaˬ , sa˰ laˇ paw-euˬ la˰ sawˬ za taˬ-euˬ tsawˇ ma lehˇ noeˬ-eu maˬ kaˬ , ngaˬ neh naw ma˰-ahˇ bo˰ ahˇ la˰-euˬ sahˬ bo˰ heu Miˬyehˇ neh bi˰-euˬ dawˬ meh lehˇ siˬ duˬ-eu tsaˬ meh .
46014038	Ehˇ k'aw˰ , sahˬ bo˰ heu-ahˇ aˬ yaw˰ maˬ haw cawˬ naˇ , naw ma˰ k'aw˰ aˬ yaw˰-ahˇ taˬ haw cawˬ .
46014039	K'oeˇ miˇ neh , aˬ yui˰ aˬ nyiˇ ka li zaˬ deuˬ-oˇ , Miˬyehˇ dawˬ kawˬ mehˬ-eu jeˬ-ahˇ nui ma keuˆ dui dui-awˬ . Ehˇ k'aw˰ , dawˬ g'awˬ mya jeˬ ngehˬ-eu jeˬ-ahˇ k'aw˰ taˬ laˆ tsoeˬ .
46014040	Yawˬ jeˬ na lu˰ aˬ yaw˰ gaˇ yaw˰ tsaˬ ni bi jaˆ-awˬ .
46015001	Aˬ yui˰ aˬ nyiˇ Ka li zaˬ deuˬ-oˇ , nymˬ-mˇ poˆ jawˇ-aˬ , ngaˬ neh naw ma˰-ahˇ mehˬ nehˬ ya˰-euˬ Laˬ k'aˬ cehˇ-eu Guiˬ lahˬ dawˬ paˇ ja noeˬ nehˬ-eu ma . Ngaˬ neh mehˬ-euˬ k'oeˇ naw ma˰ ha geu˰ g'aˬ-awˇ , k'oeˇ-euˬ k'oeˇ taˆ naw ma˰-euˬ jah-eu jeˬ zi˰ lu˰ meh .
46015002	Ngaˬ neh naw ma˰-ahˇ mehˬ-euˬ k'oeˇ-aˬ , Laˬ k'aˬ cehˇ-eu Guiˬ lahˬ dawˬ meh . Naw maˬ yaw˰ ngeh˰ yaw˰ kuˬ-ehˇ jah-eu maˬ ngeuˇ lawˬ naˇ , Laˬ k'aˬ cehˇ-eu Guiˬ lahˬ dawˬ-ahˇ zi˰ dah ni tuˆ tehˬ taˬ-euˬ baˬ da neh ka k'o˰-eu jeˬ za teh˰-a .
46015003	Ngaˬ neh za taˬ-euˬ huiˬ dui dui-eu gaˇ kawˆ naw ma˰-ahˇ ngaˇ bi˰ nehˬ-euˬ ma . K'oeˇ-aˬ , Jaˇli˰ la˰ k'oeˇ bo˰ taˬ-euˬ lo˰-ehˇ , aˬ dui-euˬ iˬ baˇ g'aˇ duˬ Ka li shiˇ-euˬ gaˇ kawˆ hawˇ-eu ,
46015004	Jaˇli˰ la˰ k'oeˇ bo˰ taˬ-euˬ lo˰-ehˇ aˬ yaw˰ shiˇ-awˇ ba˰ pahˬ g'aˬ ngeh , smˬ nah keuˆ laˇ naˇ Miˬyehˇ neh paˇ bi g'o˰ deh˰ laˇ-euˬ gaˇ kawˆ hawˇ-eu ,
46015005	k'oeˇ naˇ , Beˬtuˆluˆ hawˇ-eu zaˬ lahˇ tseˇ nyi˰ g'aˬ-ahˇ bi mawˇ le-euˬ gaˇ kawˆ meh .
46015006	K'oeˇ naˇ , aˬ yaw˰ mehˬ nah caw teh-eu tsawˇ haˬ ngaˬ heˇ g'aˬ dzehˬ ni-ahˇ , aˬ yaw˰ tiˬ yamˬ-ahˇ teh˰-ehˇ tsaˬ ni bi mawˇ le-euˬ meh . Tsawˇ haˬ k'oeˇ deuˬ tiˬ paˆ na deuˬ shiˇ dzeuˇ-euˬ k'aw˰ , myaˬ tiˬ paˆ iˬ nah keuˆ ni deh˰ lu˰-a siˬ .
46015007	K'oeˇ naˇ , Yaˬkoˆ-ahˇ bi mawˇ le-awˇ , g'aˬ k'ehˇ dawˬ tawˆ lu˰-ahˇ bi mawˇ le-euˬ meh .
46015008	Ngaˇ-aˬ , deh˰ le yamˬ maˬ tsaˬ laˇ mi naˆ-ehˇ deh˰ le-euˬ tsawˇ haˬ tiˬ g'aˬ pyeu˰-eu k'aw˰ , aˇ saˬ saˬ laˇ ngeh aˬ yaw˰ ngaˬ-ahˇ bi mawˇ le-euˬ meh .
46015009	Aˬ jeˬ miˇ neh ehˇ naˇ , g'aˬ k'ehˇ dawˬ tawˆ lu˰ la˰ k'oeˇ ngaˇ aˬ cawˬ naˆ maˬ tseˇ teˬ-eu g'aˬ pyeu˰-eu ma . Miˬyehˇ-euˬ Ka li zaˬ aˇ muˇ-ahˇ k'ehˬ haw k'aˆ haw-euˬ tsawˇ haˬ pyeu˰-eu miˇ neh , g'aˬ k'ehˇ lehˇ bi kuˇ-eu k'aw˰ maˬ geuˇ nya .
46015010	Ehˇ k'aw˰ , Miˬyehˇ-euˬ guiˬ lahˬ baˬ da neh iˬ nah ngaˇ heu lo˰-ehˇ ya pyeu˰ laˇ-awˇ , aˬ yaw˰ neh ngaˬ-ahˇ bi˰ le˰-euˬ guiˬ lahˬ-aˬ , yaw˰ ngeh˰ maˬ ngeuˇ-a . Ehˇ k'aw˰ , g'aˬ k'ehˇ nui deuˬ naˆ maˬ tseˇ ngaˇ gaˇ mˇ-eu leh jeh dzehˬ-euˬ ma . K'oeˇ lo˰-ehˇ mˇ-eu k'oeˇ-aˬ , yawˬ haˇ yawˬ ha mˇ-eu maˬ ngeuˇ . Miˬyehˇ-euˬ guiˬ lahˬ ngaˬ nehˬ-ehˇ mˇ lu˰-eu meh .
46015011	K'oeˇ miˇ neh , ngaˇ mehˬ-eu maˬ ehˇ , aˬ yaw˰ ma˰ mehˬ-eu maˬ ehˇ , gaˇ kawˆ heu hmˬ teh˰-ehˇ mehˬ-awˇ , gaˇ kawˆ heu hmˬ-ahˇ naw ma˰ jah lu˰-eu meh .
46015012	Ka li-ahˇ shiˇ-euˬ gaˇ bi g'o˰ deh˰ laˇ-euˬ gaˇ kawˆ nga ma˰ mehˬ lu˰-eu-aˬ , naw ma˰ tiˬ paˆ na deuˬ shiˇ-euˬ tsawˇ haˬ-ahˇ maˬ bi g'o˰ deh˰ laˇ nya-aˇ lehˇ aˬ joˆ-ehˇ ehˇ nya te .
46015013	Naw ma˰ ehˇ-eu lo˰-ehˇ ngeuˇ naˇ , Ka li-ahˇ bi g'o˰ deh˰ laˇ-euˬ meh lehˇ ehˇ-eu k'oeˇ k'aw˰ maˬ ngeuˇ-aˇ .
46015014	Ka li-ahˇ bi g'o˰ deh˰ laˇ-euˬ meh lehˇ ehˇ-eu k'oeˇ maˬ ngeuˇ naˇ , nga ma˰ dawˬ mehˬ mehˬ-eu gaˇ dahˇ maˬ tsoeˬ-ehˇ , naw ma˰ jah-eu k'aw˰ gaˇ dahˇ maˬ tsoeˬ-a .
46015015	K'oeˇ naˆ teh˰ maˬ ngeuˇ ni , Miˬyehˇ neh Ka li-ahˇ bi g'o˰ deh˰ laˇ-euˬ miˇ neh , Miˬyehˇ gaˇ kawˆ aˬ dui jaˬ myaw˰ paˇ myaw˰ gaˇ duˇ-a siˬ . Ehˇ k'aw˰ , shiˇ-euˬ tsawˇ haˬ-ahˇ maˬ bi g'o˰ deh˰ laˇ nya-a lehˇ ehˇ-eu k'oeˇ ngeuˇ law nmˇ-aˬ , Ka li-ahˇ aˬ yaw˰ maˬ bi g'o˰ deh˰ laˇ-aˇ .
46015016	Aˬ jeˬ miˇ neh ehˇ naˇ , shiˇ-euˬ tsawˇ haˬ-ahˇ maˬ bi g'o˰ deh˰ laˇ law nmˇ-aˬ , Ka li-ahˇ k'aw˰ maˬ bi g'o˰ deh˰ laˇ-aˇ .
46015017	Ka li-ahˇ maˬ bi g'o˰ deh˰ laˇ-euˬ law nmˇ-aˬ , naw ma˰-euˬ jah-eu jeˬ yaw˰ ngeh˰ pyeu˰-awˇ , yawˬ ha-euˬ iˬ baˇ la˰ k'oeˇ jawˇ lu˰ teh˰-a .
46015018	Ka li-ahˇ jah-eu shiˇ dzeuˇ-euˬ tsawˇ haˬ deuˬ k'aw˰ , piˬ-iˇ byoˆ-iˇ jiˇ-euˬ teh˰-a .
46015019	Ka li la˰ k'oeˇ aˬ dui noeˬ tmˬ-eu k'oeˇ-aˬ , nymˬ-mˇ deh˰ lu˰-eu heu ziˇ g'aˇ duˬ teh˰-ehˇ muiˬ-eu jeˬ ngeuˇ lawˬ naˇ , aˬ duiˬ-aˬ , g'awˬ shaˇ shaˬ-ehˇ g'eh dui dui teh˰-a .
46015020	Ehˇ k'aw˰ , maˇ maˇ ni ehˇ naˇ , Ka li-ahˇ aˬ diˇ aˬ maˇ bi g'o˰ deh˰ laˇ-euˬ meh . Aˬ yaw˰-ahˇ bi g'o˰ deh˰ laˇ-euˬ k'oeˇ-aˬ , shiˇ dzeuˇ-euˬ tsawˇ haˬ deuˬ-ahˇ bi g'o˰ deh˰ laˇ-eu gaˇ kawˆ yaw duˬ yaw ciˇ bi baw laˇ-euˬ meh .
46015021	Aˬ jeˬ miˇ neh ehˇ naˇ , tsawˇ haˬ zaˬ tiˬ g'aˬ baˬ da neh shiˇ-eu jeˬ keuˆ le-euˬ lo˰-ehˇ , tsawˇ haˬ zaˬ tiˬ g'aˬ baˬ da neh bi g'o˰ deh˰ laˇ-eu jeˬ jaˆ laˇ-euˬ meh .
46015022	Tsawˇ haˬ dawˬ tawˆ lu˰ Aˬdaˬ-ahˇ ta˰ leˇ-eu la˰ k'oeˇ ya shiˇ-eu lo˰-ehˇ , Ka li-ahˇ ta˰ leˇ-eu la˰ k'oeˇ paˇ ya g'o˰ deh˰ laˇ teh˰-a .
46015023	Ehˇ k'aw˰ , aˬ yaw˰ g'aˬ yaw˰-ahˇ yawˬ ha-euˬ aˇ yamˬ tsaˬ laˇ ngeh bi g'o˰ deh˰ laˇ teh˰-a . Ka li-ahˇ aˬ cawˬ jeˬ hu bi g'o˰ deh˰ laˇ g'aˬ-euˬ meh . K'oeˇ jiˇ naˇ , aˬ yaw˰ za˰ le ngeh , aˬ yaw˰-ahˇ ta˰-eu tsawˇ haˬ deuˬ-ahˇ bi g'o˰ deh˰ laˇ teh˰-a .
46015024	K'oeˇ naˇ , aˇ saˬ saˬ-eu aˇ nah aˇ yamˬ keuˆ le teh˰-a . K'oeˇ ngeh , Ka li-aˬ , uˆ lahˇ lu˰-eu mˬ sahˇ miˇ sahˇ dawˬ tawˆ lu˰-ahˇ maˬ ehˇ , sahˬ paˬ sahˬ ma dawˬ tawˆ lu˰-ahˇ maˬ ehˇ , baoˬ dawˬ tawˆ lu˰-ahˇ maˬ ehˇ , deuˆ g'aˬ jiˇ-awˇ , aˬ yaw˰-euˬ miˇ k'ahˬ Aˬda Miˬyehˇ-ahˇ a nehˬ teh˰-a .
46015025	Aˬ jeˬ miˇ neh ehˇ naˇ , muiˇ-eu deuˬ dawˬ tawˆ lu˰-ahˇ Miˬyehˇ deuˆ g'aˬ jiˇ-awˇ , aˬ yaw˰-euˬ aˬ kuiˇ pehˬ zaˬ uˬ moˆ bi jawˇ jiˇ ngeh keuˆ ni Ka li ya uˆ lahˇ teh˰-a .
46015026	Aˬ cawˬ jeˬ nah nah saˬ bi deuˆ g'aˬ-eu muiˇ-eu g'aˬ-aˬ , shiˇ-eu jeˬ meh .
46015027	Aˬ jeˬ miˇ neh ehˇ naˇ , " Miˬyehˇ-aˬ , dawˬ tawˆ lu˰-ahˇ aˬ yaw˰-euˬ aˬ kuiˇ pehˬ zaˬ uˬ moˆ bi jawˇ teh˰-a " lehˇ , Jaˇli˰ la˰ k'oeˇ ehˇ taˬ-euˬ meh . " Dawˬ tawˆ lu˰ " lehˇ ehˇ-eu dawˬ k'oeˇ dawˬ la˰ k'oeˇ Miˬyehˇ maˬ ahˇ leˇ-euˬ yaw duˬ baw meh . Aˬ yaw˰-aˬ , dawˬ tawˆ lu˰-ahˇ Ka li-euˬ uˬ moˆ bi jawˇ ni jahˇ-eu g'aˬ meh .
46015028	Ehˇ k'aw˰ , dawˬ tawˆ lu˰-ahˇ Ka li uˆ lahˇ-eu uˬ moˆ bi jawˇ g'aˬ ngeh , Zaˬmaˇ pyeu˰-eu aˬ yaw˰-aˬ , dawˬ tawˆ lu˰-ahˇ aˬ yaw˰-euˬ uˬ moˆ bi jawˇ ni jahˇ-eu g'aˬ pyeu˰-eu Miˬyehˇ-euˬ uˬ moˆ jawˇ teh˰-a . K'oeˇ ngeh jawˇ , dawˬ tawˆ lu˰ k'oeˇ taˆ Miˬyehˇ uˆ lahˇ jiˇ teh˰-a .
46015029	Nymˬ-mˇ poˆ jawˇ-aˬ , shiˇ dzeuˇ-euˬ tsawˇ haˬ deuˬ-euˬ dah zaˇ iˇ cu˰ bi shawˇ-eu deuˬ-euˬ gaˇ kawˆ aˬ joˆ-ehˇ ehˇ nmˇ . Aˬ yaw˰ ma˰ aˬ jeˬ-ahˇ noeˬ tmˬ-awˇ k'oeˇ lo˰-ehˇ mˇ ta . Shiˇ-euˬ tsawˇ haˬ-ahˇ maˬ bi g'o˰ deh˰ laˇ nya-aˇ lehˇ tsawˇ haˬ tiˬ paˆ na deuˬ ehˇ-eu k'oeˇ tsaˬ-eu ngeuˇ naˇ , aˬ jeˬ miˇ neh tsawˇ haˬ k'oeˇ deuˬ shiˇ dzeuˇ-euˬ deuˬ-euˬ dah zaˇ iˇ cu˰ bi shawˇ ta .
46015030	Bi g'o˰ deh˰ laˇ-eu jeˬ maˬ jaˆ-a lehˇ ngeuˇ naˇ , aˬ dui ma˰ k'aw˰ aˬ jeˬ miˇ neh naˬ liˬ yawˬ la˰ na lu˰ yawˬ ha-euˬ uˬ k'awˇ g'aˇ duˬ k'ahˬ ya lahˇ lu˰ ta .
46015031	Aˬ yui˰ aˬ nyiˇ Ka li zaˬ deuˬ-oˇ , shiˇ-eu jeˬ-ahˇ yawˬ nah na lu˰ ngaˇ ya tahˬ puˬ lu˰-eu ma . Aˬ dui-euˬ Sahˬpaˬ Yeˬsuˇ Ka li-ahˇ ta˰ leˇ-eu yaw deh˰ deh˰-eu jeˬ la˰ k'oeˇ naw ma˰-ahˇ ngaˇ nui ma huiˬ k'aˇ za-eu miˇ neh , ngaˇ heu lo˰-ehˇ ehˇ tsehˆ peuˬ-eu ma .
46015032	Tsawˇ haˬ-euˬ nui noeˬ nui loˆ ya ehˇ naˇ , nymˬ-mˇ Eˇpeˇsu meuˬ heu meuˬ la˰ k'oeˇ " haiˬ-eu bawˇ tsahˬ jeˬ zaˬ " deuˬ-ahˇ ngaˇ daw˰ ceh ceh naˇ , ngaˬ-euˬ g'aˇ duˬ aˬ jeˬ guiˬ lahˬ baw ta . Shiˇ-euˬ tsawˇ haˬ deuˬ-ahˇ maˬ bi g'o˰ deh˰ laˇ nya-eu ngeuˇ naˇ , " Ni shawˬ ya shiˇ-eu baˬ da neh dzaˬ byawˬ dawˇ byawˬ byawˬ kaˇ-euˇ " lehˇ ehˇ-eu dawˬ daˬ k'oeˇ tsaˬ dui dui meh .
46015033	Taˬ noeˬ lehˬ . " Maˬ muiˬ-eu deuˬ-ahˇ cawˬ cawˬ naˇ , yaw muiˬ jeˬ mˇ maw˰-eu nui ma cawˆ-iˇ teh˰-a . "
46015034	Yaw tsaˬ yaw dawˇ jawˇ paw g'o˰ k'o˰ laˇ-awˇ , iˬ baˇ maˬ mˇ ni byehˇ-awˬ . Naw ma˰ tiˬ paˆ na deuˬ Miˬyehˇ-ahˇ maˬ siˬ nya nga lehˇ , naw ma˰ bi sha˰ dawˇ ni ngaˇ ehˇ-eu ma .
46015035	" Shiˇ-euˬ tsawˇ haˬ-ahˇ aˬ joˆ-ehˇ bi g'o˰ deh˰ laˇ nya ta . G'o˰ deh˰ laˇ-euˬ g'awˇ mawˇ k'oeˇ aˬ joˆ-ehˇ g'eh ta " lehˇ , tsawˇ haˬ tiˬ g'aˬ na naˇ haˬ maw˰ teh˰-a .
46015036	Aˬ dzawˬ aˇ gah deuˬ-oˇ , naw ma˰ siˬ yoeˬ sehˬ ngeh , maˬ maˇ-eu siˬ yoeˬ aˇ ji maˬ ji laˇ nya-eu maˬ ngeuˇ-a loˇ .
46015037	Cehˇ siˬ yoeˬ maˬ ngeuˇ naˇ nui jeˬ siˬ yoeˬ naw ma˰ seh˰ ngeh , naw ma˰ neh sehˬ-euˬ k'oeˇ-aˬ , aˇ nuiˆ teh˰ meh . Deh˰ laˇ mehˇ laˇ g'aˬ-euˬ aˇ bawˬ sehˬ-eu maˬ ngeuˇ-a .
46015038	Aˇ nuiˆ k'oeˇ-ahˇ Miˬyehˇ nui ma k'aˇ tsaˬ-eu lo˰-ehˇ aˇ bawˬ bi bawˬ laˇ-eu meh . Siˬ yoeˬ aˬ yaw˰ jeˬ yaw˰-ahˇ geuˇ-eu aˇ bawˬ bi pyeu˰ laˇ-eu meh .
46015039	K'aˇ deh˰ k'aˇ jawˇ-eu yawˬ jeˬ na lu˰ shaˬ jiˇ aˬ yaw˰ tiˬ jeˬ teh˰ maˬ ngeuˇ-a . Tsawˇ haˬ-euˬ shaˬ jiˇ tiˬ jeˬ , jeˬ zaˬ-euˬ shaˬ jiˇ tiˬ jeˬ , aˇ jiˇ-euˬ shaˬ jiˇ tiˬ jeˬ , ngaˬ shaˬ-euˬ shaˬ jiˇ tiˬ jeˬ lehˇ , aˬ yaw˰ jeˬ yaw˰ beu gaˇ-eu meh .
46015040	Mˬ k'oeˇ taˆ jaˆ-eu jeˬ hawˇ-eu miˇ tsaˬ k'oeˇ taˆ jaˆ-eu jeˬ lehˇ baw-eu meh . Mˬ k'oeˇ taˆ jaˆ-eu jeˬ haw muiˬ-eu hawˇ-eu miˇ tsaˬ k'oeˇ taˆ jaˆ-eu jeˬ haw muiˬ-eu maˬ duˇ leˇ-a .
46015041	Nahˇ ma k'aw˰ , haw muiˬ-eu tiˬ jeˬ ahˇ-awˇ , ba la k'aw˰ haw muiˬ-eu tiˬ jeˬ ahˇ-eu meh . Aˬ guiˇ k'aw˰ , aˬ cawˬ-ahˇ maˬ duˇ leˇ-eu haw muiˬ-eu tiˬ jeˬ ahˇ-eu meh . Aˬ guiˇ tiˬ siˬ tiˇ siˬ k'aw˰ , haw muiˬ-eu maˬ duˇ leˇ-a .
46015042	Shiˇ-euˬ tsawˇ haˬ deuˬ-ahˇ bi g'o˰ deh˰ laˇ ngeh jawˇ k'aw˰ , k'oeˇ lo˰-ehˇ duˇ teh˰-a . Ba˰ pahˬ-euˬ g'awˇ mawˇ-aˬ , bu˰-iˇ nya-eu jeˬ pyeu˰-eu meh . Ehˇ k'aw˰ , bi g'o˰ deh˰ laˇ-euˬ g'awˇ mawˇ-aˬ , maˬ bu˰-iˇ nya-eu jeˬ pyeu˰-eu meh .
46015043	Ba˰ pahˬ-euˬ g'awˇ mawˇ-aˬ , maˬ haw muiˬ-eu uˬ ta˰ , g'aˬ maˬ ahˇ-eu g'awˇ mawˇ pyeu˰-eu meh . Ehˇ k'aw˰ , bi g'o˰ deh˰ laˇ-euˬ g'awˇ mawˇ-aˬ , haw muiˬ dui dui-awˇ , g'aˬ ahˇ-eu g'awˇ mawˇ pyeu˰-eu meh .
46015044	Ba˰ pahˬ ngeh , shiˬ shaˬ jiˇ g'awˇ mawˇ pyeu˰-eu meh . Ehˇ k'aw˰ bi g'o deh˰ laˇ ngeh , sa˰ laˇ g'awˇ mawˇ pyeu˰-eu meh . Shiˬ shaˬ jiˇ g'awˇ mawˇ yawˬ mawˇ na lu˰ g'aˇ duˬ sa˰ laˇ g'awˇ mawˇ baw-eu meh .
46015045	Aˬ jeˬ miˇ neh ehˇ naˇ , " Tsawˇ haˬ zaˬ yaw beh g'aˬ pyeu˰-eu Aˬdaˬ-ahˇ , yaw deh˰ bi deh˰-eu g'aˇ duˬ beh taˬ-euˬ meh " lehˇ , Jaˇli˰ la˰ k'oeˇ bo˰ taˬ-euˬ meh . Ehˇ k'aw˰ , aˇ saˬ saˬ-eu g'aˬ pyeu˰-eu Aˬdaˬ yawˬ g'aˬ yawˬ-aˬ , deh˰-eu jeˬ bi˰-eu Yaw sahˇ pyeu˰-eu meh .
46015046	Sa˰ laˇ jeˬ huˬ maˬ ngeuˇ-a . Shiˬ shaˬ jiˇ jeˬ huˬ meh . Sa˰ laˇ-aˬ , jeˬ nahˬ meh .
46015047	Aˬdaˬ yaw beh g'aˬ-aˬ , miˇ tsaˬ neh tehˆ-awˇ , miˇ tsaˬ-ahˇ neh doˆ laˇ-euˬ jeˬ pyeu˰-eu meh . Aˬdaˬ nyiˬ g'aˬ tiˬ g'aˬ-aˬ , mˬ-ahˇ neh oe-euˬ meh .
46015048	Miˇ tsaˬ-ahˇ ta˰-eu tsawˇ haˬ deuˬ-aˬ , miˇ tsaˬ yuˇ-awˇ tehˆ taˬ-euˬ g'aˬ-ahˇ duˇ-eu meh . Mˬ-ahˇ ta˰-eu tsawˇ haˬ deuˬ-aˬ , mˬ-ahˇ neh oe-euˬ g'aˬ-ahˇ duˇ-eu meh .
46015049	Miˇ tsaˬ yuˇ-awˇ tehˆ taˬ-euˬ g'aˬ-euˬ aˇ g'ehˇ aˬ dui pi lu˰-eu lo˰-ehˇ , mˬ-ahˇ neh oe-euˬ g'aˬ-euˬ aˇ g'ehˇ aˬ dui paˇ ya pi teh˰-a .
46015050	Aˬ yui˰ aˬ nyiˇ Ka li zaˬ deuˬ-oˇ , ngaˇ ehˇ maw˰-eu-aˬ heu lo˰-ehˇ ma . Shiˬ shaˬ jiˇ g'awˇ mawˇ heu-aˬ , Miˬyehˇ Miˇk'ahˬ-ahˇ jawˇ leˇ nya-eu jeˬ maˬ ngeuˇ-a . Bu˰-iˇ nya-eu jeˬ-aˬ , maˬ bu˰-iˇ nya-eu jeˬ-ahˇ maˬ za nya-a .
46015051	Naˇ haˬ-awˬ . Za˰ taˬ-euˬ yaw tsaˬ yaw dawˇ jeˬ ngaˇ naw ma˰-ahˇ ehˇ nehˬ nyaˇ . Aˬ dui dawˬ tawˆ lu˰ ya shiˇ jiˇ-eu maˬ ngeuˇ-aˇ . Ehˇ k'aw˰ , aˬ dui dawˬ tawˆ lu˰-ahˇ yaw shui˰ bi paˇ laˇ jiˇ teh˰-a .
46015052	Aˇ saˬ saˬ-eu daˇ heh teˇ saˇ mahˇ laˇ ngeh , tiˬ k'ehˇ laˇ k'ehˬ myaˆ nuiˆ k'oˆ tehˆ tiˬ tehˆ la˰ k'oeˇ aˬ dui paˇ laˇ jiˇ teh˰-a . Aˬ jeˬ miˇ neh ehˇ naˇ , daˇ heh teˇ saˇ mahˇ laˇ ngeh , shiˇ-euˬ tsawˇ haˬ deuˬ-ahˇ tiˬ jawˇ-iˬ maˬ paˇ bi shiˇ-eu g'aˇ duˬ bi g'o˰ deh˰ laˇ-awˇ , aˬ dui dawˬ tawˆ lu˰ yaw shui˰ paˇ laˇ jiˇ teh˰-a .
46015053	Bu˰-iˇ nya-eu jeˬ-ahˇ maˬ bu˰-iˇ nya-eu jeˬ bi pyeu˰ paˇ laˇ-awˇ , shiˇ nya-eu jeˬ-ahˇ maˬ shiˇ nya-eu jeˬ bi pyeu˰ paˇ laˇ teh˰-a .
46015054	K'oeˇ lo˰-ehˇ pyeu˰ laˇ-awˇ , bu˰-iˇ nya-eu jeˬ-ahˇ maˬ bu˰-iˇ nya-eu jeˬ bi pyeu˰ paˇ laˇ ngeh , Jaˇli˰ heu deuˆ la˰ k'oeˇ ehˇ taˬ-euˬ byah laˇ teh˰-a . " G'aˬ leˇ-eu jeˬ neh shiˇ-eu jeˬ-ahˇ myo˰ ahˇ-euˬ meh . "
46015055	Shiˇ-eu jeˬ-oˇ , nawˬ neh g'aˬ-euˬ aˬ lehˬ . Shiˇ-eu jeˬ-oˇ , nawˬ-euˬ byaˬ iˬ aˬ lehˬ . "
46015056	Shiˇ-eu jeˬ-euˬ byaˬ iˬ-aˬ , iˬ baˇ meh . Iˬ baˇ-euˬ baoˬ-aˬ , Zahˇ dawˬ k'o˰ dawˬ meh .
46015057	Ehˇ k'aw˰ , Sahˬpaˬ Yeˬsuˇ ka li-ahˇ g'oe-awˇ aˬ dui-ahˇ g'aˬ leˇ-eu jeˬ bi˰ la˰-euˬ Miˬyehˇ-aˬ , guiˬ lahˬ huiˬ lu˰-uˇ .
46015058	K'oeˇ miˇ neh aˬ yui˰ aˬ nyiˇ Ka li zaˬ deuˬ-oˇ , g'aˬ byehˆ maˬ byehˆ-ehˇ zi˰ dah ni yaw˰ tehˬ taˬ-eu la˰ k'oeˇ , Sahˬpaˬ Yeˬsuˇ-euˬ gaˇ mˇ-eu yaw˰ ngeh˰ maˬ ngeuˇ-a lehˇ siˬ nya-awˇ , Sahˬpaˬ Yeˬsuˇ-euˬ gaˇ mˇ-eu leh jeh dui dui-awˬ .
46016001	Nymˬ-mˇ poˆ jawˇ-aˬ , Yuˇdaˆ miˇ k'ahˬ-ahˇ jawˇ-eu aˬ yui˰ aˬ nyiˇ Ka li zaˬ deuˬ-ahˇ caw ba nehˬ-eu g'aˇ duˬ pyuˇ daˬ g'oˆ uiˬ-eu gaˇ kawˆ naw ma˰ neh ngaˇ jawˇ gaˇ bo˰ ahˇ la˰-euˬ gaˇ kawˆ-ahˇ ta˰ leˇ-awˇ , ngaˇ heu lo˰-ehˇ ehˇ-eu ma . Gaˬlaˬtiˆ miˇ k'ahˬ-ahˇ jawˇ-eu Ka li zaˬ aˇ muˇ deuˬ-ahˇ ngaˬ neh ehˇ nehˬ-euˬ lo˰-ehˇ naw ma˰ mˇ-awˬ .
46016002	Tiˬ jaw la˰ k'oeˇ aˇ dahˬ beh-eu nah aˬ yaw˰ nah yaw˰ , naw ma˰ yawˬ g'aˬ na lu˰ yawˬ ha neh k'aˇ poˆ za-euˬ lo˰-ehˇ geuˇ ni pyuˇ daˬ ui cuiˆ yuˇ doˆ-awˇ jeˬ hmˬ taˬ-awˬ . K'oeˇ lo˰-ehˇ jahˇ naˇ , ngaˇ oe ngeh naw ma˰ pyuˇ ta˰ uiˬ-eu maˬ loˬ-aˇ .
46016003	Ngaˇ oe keuˆ naˇ , nawˬ ma˰ nui ma tsaˬ-awˇ k'ehˇ doˆ-euˬ tsawˇ haˬ-ahˇ ngaˇ sahˬ bo˰ bo˰ ahˇ nehˬ-awˇ , naw ma˰ neh damˬ-euˬ pyuˇ k'oeˇ Yeˬluˇsaˬlehˬ meuˬ-ahˇ bi sha ha-iˇ ma .
46016004	Ngaˬ-euˬ g'awˇ mawˇ iˇ paˬ-ehˇ g'eh naˇ k'aw˰ , aˬ yaw˰ ma˰ ngaˬ nehˬ-ehˇ oe caw nya teh˰-a .
46016005	Ngaˇ Maˬgeˬdawˇniˆ miˇ k'ahˬ-ahˇ cah g'aˬ naˇ , naw ma˰ jawˇ gaˇ oe ma . Aˬ jeˬ miˇ neh ehˇ naˇ , Maˬgeˬdawˇniˆ miˇ k'ahˬ-ahˇ ngaˇ le paˬ-ehˇ g'eh-eu meh .
46016006	Naw ma˰ nehˬ-ehˇ ngaˇ tiˬ k'ehˬ ya jawˇ-eu duˇ lehˇ noeˬ-euˬ ma . Tsahˬ gaˆ yamˬ tiˬ yamˬ yamˬ lah ni ya jawˇ-eu maˬ siˬ . K'oeˇ dzeuˇ naˇ , ngaˇ aˬ geuˬ paw paˇ iˇ-eu maˬ kaˬ , naw ma˰ caw ba nehˬ la˰ gaˇ noeˬ tmˬ-eu ma .
46016007	Ngaˇ iˇ tsehˆ laˇ tsehˆ-eu la˰ k'oeˇ , naw ma˰-ahˇ tiˬ k'ehˬ tiˬ yamˬ teh˰-ehˇ tahˬ puˬ-eu jeˬ maˬ geu˰ maw˰ nya . Sahˬpaˬ Yeˬsuˇ nui ma tsaˬ naˇ , naw ma˰ jawˇ gaˇ ui cuiˆ g'awˬ myahˇ ni jawˇ ma lehˇ noeˬ tmˬ taˬ-euˬ ma .
46016008	Beˬdeˬgoˇdeˬ Bawˬ-iˬ g'eh ngeh nah keuˆ ni , heu gaˇ Eˇpeˇsu meuˬ-ahˇ ngaˇ jawˇ ma .
46016009	Heu gaˇ tsawˇ haˬ g'awˬ mya ni ngaˬ-ahˇ laˆ tsoeˬ-eu jaˆ k'aw˰ , gaˇ dahˇ tsoeˬ-eu huiˬ-eu gaˇ deuˬ mˇ-eu g'aˇ duˬ aˇ yamˬ yaw muiˬ meh .
46016010	Tiˆmoˇseˬ naw ma˰ jawˇ gaˇ oe doˆ lawˬ naˇ , yaw muiˬ paˬ-ehˇ ha nehˬ-awˬ . Aˬ jeˬ miˇ neh ehˇ naˇ , aˬ yaw˰ k'aw˰ ngaˬ lo˰-ehˇ Sahˬpaˬ Yeˬsuˇ-euˬ gaˇ mˇ lu˰-eu tsawˇ haˬ meh .
46016011	Tsawˇ haˬ tiˬ g'aˬ-iˬ aˬ yaw˰-ahˇ yaw zeu maˬ baw ni taˬ g'eh . Ehˇ k'aw˰ , aˬ yaw˰ ngaˇ jawˇ gaˇ g'o˰ keuˆ laˇ nya ni , nui ma saˇ lehˆ ni gaˇ ma doˆ-iˇ nya ni caw ba nehˬ-awˬ . Aˬ yui˰ aˬ nyiˇ gaˇ mˇ cawˬ deuˬ nehˬ-ehˇ tiˬ kawˆ lo˰-ehˇ aˬ yaw˰ g'o˰ keuˆ laˇ gaˇ ngaˇ noeˬ tmˬ lu˰-eu ma .
46016012	Gaˇ mˇ cawˬ Aˬpawˇluˆ-ahˇ ta˰ leˇ-awˇ heu lo˰-ehˇ ehˇ maw˰ miˇ-a . Gaˇ mˇ cawˬ nui deuˬ nehˬ-ehˇ tiˬ kawˆ lo˰-ehˇ naw ma˰ jawˇ gaˇ dawˬ deh g'a le-eu g'aˇ duˬ , aˬ yaw˰-ahˇ tiˬ k'ehˬ maˬ taˬ ni g'aˬ bi˰ lu˰ ma . Nymˬ-mˇ mi naˆ-ehˇ oe ma lehˇ aˬ yaw˰ maˬ noeˬ tsehˆ-aˬ siˬ . Ehˇ k'aw˰ , aˇ yamˬ tsaˬ laˇ naˇ aˬ yaw˰ oe-eu duˇ .
46016013	Yaw beuˇ beuˇ-ehˇ jawˇ-awˬ . Jah-eu jeˬ la˰ k'oeˇ zi˰ dah ni yaw˰ tehˬ taˬ-awˬ . Nui ma k'aˬ duˬ ni taˬ-awˬ . G'aˬ tiˬ byah ni bi ahˇ-awˬ .
46016014	K'aˇ mˇ k'aˇ shaˇ-eu yawˬ jeˬ na lu˰-ahˇ , g'oeˇ-eu gaˬ-eu la˰ k'oeˇ mˇ-awˬ .
46016015	Saˬteˬpaˬ hawˇ-eu aˬ yaw˰-euˬ miˬ sawˇ zaˬ deuˬ gaˇ kawˆ naw ma˰ siˬ nya meh . Aˬ yaw˰ pehˬ-aˬ , Aˬˬgaˬyaˇ miˇ k'ahˬ la˰ k'oeˇ Ka li zaˬ pyeu˰ beh beh laˇ-awˇ , Miˬyehˇ-euˬ tsawˇ haˬ deuˬ g'aˇ duˬ gaˇ mˇ-eu lehˇ g'awˇ mawˇ damˬ taˬ-euˬ tsawˇ haˬ meh . Ngaˇ naw ma˰-ahˇ heu lo˰-ehˇ shaˇ-eu ma .
46016016	Aˬ yaw˰ ma˰ lo˰-ehˇ g'eh-eu tsawˇ haˬ deuˬ hawˇ-eu , aˬ yaw˰ ma˰-euˬ gaˇ mˇ cawˬ deuˬ sheuˬ g'eh-eu mehˬ nah yaw muiˬ paˬ-ehˇ caw teh-awˬ .
46016017	Saˬteˬpaˬ , Pawˬduˇnaˆ , Aˬgaˬyaˬguˇ aˬ ha ma˰ ngaˇ jawˇ gaˇ laˇ keuˆ-euˬ miˇ neh laˬ k'aˬ cehˇ dui dui nya . Naw ma˰-euˬ dah zaˇ aˬ yaw˰ ma˰ ngaˬ-ahˇ caw ba nehˬ la˰-euˬ meh .
46016018	Aˬ yaw˰ ma˰ naw ma˰-euˬ nui ma-ahˇ laˆ saˆ nehˬ-euˬ lo˰-ehˇ , ngaˬ-euˬ nui ma-ahˇ k'aw˰ laˆ saˆ nehˬ la˰-euˬ meh . Heu lo˰-ehˇ g'eh-eu tsawˇ haˬ deuˬ-ahˇ taˬ huiˬ-eu tsaˬ meh .
46016019	Aˬshaˆ miˇ k'ahˬ-ahˇ jawˇ-eu Ka li zaˬ aˇ muˇ deuˬ naw ma˰-ahˇ dawˬ cawˬ puˬ ahˇ le˰-euˬ meh . Aˬguˇla hawˇ-eu Biˇgiˇla aˬ nya˰ dzeˇ zaˬ maˬ ehˇ , aˬ yaw˰ nya˰ dzeˇ zaˬ-euˬ nymˇ-ahˇ tahˬ dzoeˇ lu˰-eu Ka li zaˬ aˇ muˇ k'oeˇ muˇ maˬ ehˇ , Ka li zaˬ-euˬ nui gaˬ nui g'oeˇ la˰ k'oeˇ naw ma˰-ahˇ dawˬ cawˬ puˬ ahˇ le˰-euˬ meh .
46016020	Heu gaˇ k'aˇ jawˇ-eu aˬ yui˰ aˬ nyiˇ Ka li zaˬ dawˬ tawˆ lu˰ , naw ma˰-ahˇ dawˬ cawˬ puˬ ahˇ le˰-euˬ meh . Ka li zaˬ-euˬ nui gaˬ nui g'oeˇ la˰ k'oeˇ tiˬ g'aˬ tiˇ g'aˬ dawˬ cawˬ puˬ-awˬ .
46016021	Ngaˬ-euˬ aˬ la˰ neh ngaˇ heu lo˰-ehˇ bo˰-eu ma . " Pawˇluˆ naw ma˰-ahˇ dawˬ cawˬ puˬ ahˇ le˰-eu ma . "
46016022	Sahˬpaˬ Yeˬsuˇ-ahˇ maˬ k'aˇ gaˬ-eu tsawˇ haˬ k'oeˇ taˆ yaˬ k'ehˇ yaˬ-eu jeˬ keuˆ le lu˰-uˇ . Maˬ laˬ naˬ daˬ -- Aˬ dui-euˬ Sahˬpaˬ Yeˬsuˇ oe lu˰-uˇ .
46016023	Sahˬpaˬ Yeˬsuˇ-euˬ guiˬ lahˬ yaw dzahˇ naw ma˰ k'oeˇ taˆ keuˆ le lu˰-uˇ .
46016024	Yeˬsuˇ Ka li la˰ k'oeˇ ngaˬ-euˬ g'oeˇ-eu gaˬ-eu jeˬ naw ma˰ dawˬ tawˆ lu˰ k'oeˇ taˆ jaˆ lu˰-uˇ .
47001001	Miˬyehˇ nui k'ahˇ shiˇ-eu la˰ k'oeˇ Yeˬsuˇ ka li-euˬ g'aˬ k'ehˇ pyeu˰ laˇ-euˬ ngaˇ Pawˇluˆ hawˇ-eu , aˬ dui-euˬ aˬ yui˰ aˬ nyiˇ Tiˆmoˇseˬ nga nya˰ , Gawˇliˬtu meuˬ-ahˇ jawˇ-eu Miˬyehˇ-euˬ Ka li zaˬ aˇ muˇ hawˇ-eu Aˬgaˬyaˇ miˇ k'ahˬ doe ni jawˇ-eu Miˬyehˇ-euˬ tsawˇ haˬ deuˬ jawˇ gaˇ sahˬ bo˰ bo˰ ahˇ le˰-eu ma .
47001002	Aˬ dui-euˬ Aˬda Miˬyehˇ hawˇ-eu , Sahˬpaˬ Yeˬsuˇ Ka li-euˬ guiˬ lahˬ yaw dzahˇ hawˇ-eu nui saˇ o˰-eu jeˬ naw ma˰ k'oeˇ taˆ jaˆ lu˰-uˇ .
47001003	Aˬ dui-euˬ Sahˬpaˬ Yeˬsuˇ Ka li-euˬ Aˬda pyeu˰-eu Miˬyehˇ-euˬ guiˬ lahˬ-ahˇ ja ceuˬ kaˇ-euˇ . Aˬ yaw˰-aˬ , g'awˬ shaˬ gaˬ nya-eu Aˬda pyeu˰-awˇ , yawˬ jeˬ na lu˰ ngehˬ g'eh dah teˬ nehˬ la˰-eu Miˬyehˇ pyeu˰-eu meh .
47001004	Aˬ yaw˰ neh bi˰ le˰-euˬ ngehˬ g'eh dah teˬ-eu jeˬ-ahˇ aˬ dui g'oe-awˇ , shaˬ-eu zahˬ-eu yawˬ jeˬ na lu˰-ahˇ ya tahˬ puˬ-eu tsawˇ haˬ deuˬ-ahˇ aˬ dui ngehˬ g'eh dah teˬ nehˬ nya ni , aˬ dui ya tahˬ puˬ-eu shaˬ zahˬ dawˬ tawˆ lu˰ la˰ k'oeˇ Miˬyehˇ aˬ dui-ahˇ ngehˬ g'eh dah teˬ nehˬ la˰-euˬ meh .
47001005	Ka li ya daˬ-euˬ shaˬ zahˬ g'awˬ mya jeˬ-ahˇ aˬ dui caw daˬ-eu lo˰-ehˇ , Miˬyehˇ-euˬ huiˬ dui dui-eu ngehˬ g'eh dah teˬ nehˬ la˰-eu jeˬ-ahˇ Ka li la˰ k'oeˇ aˬ dui za-euˬ ma .
47001006	Shaˬ-eu zahˬ-eu jeˬ-ahˇ nga ma˰ ya daˬ naˇ , naw ma˰-ahˇ ngehˬ g'eh dah teˬ-eu g'aˇ duˬ hawˇ-eu naw ma˰ ka k'o˰-eu jeˬ bi za-eu g'aˇ duˬ daˬ-eu ma . Ngehˬ g'eh dah teˬ nehˬ la˰-eu jeˬ-ahˇ nga ma˰ za naˇ , nga ma˰ daˬ dzeuˇ oˇ dzeuˇ-euˬ shaˬ zahˬ-ahˇ naw ma˰ daˬ dzeuˇ oˇ dzeuˇ coeˇ ni , g'aˬ za lahˬ laˇ teh˰-a .
47001007	K'oeˇ miˇ neh , naw ma˰-ahˇ nga ma˰ noeˬ tmˬ taˬ-euˬ jeˬ zi˰ dah ni jaˆ lu˰ ma . Nga ma˰ ya daˬ lu˰-eu shaˬ zahˬ-ahˇ naw ma˰ daˬ caw-eu lo˰-ehˇ , nga ma˰ za-euˬ ngehˬ g'eh dah teˬ nehˬ la˰-eu jeˬ-ahˇ naw ma˰ k'aw˰ za meh lehˇ nga ma˰ siˬ nya ma .
47001008	Aˬ yui˰ aˬ nyiˇ ka li zaˬ deuˬ-oˇ , Aˬshaˆ miˇ k'ahˬ-ahˇ nga ma˰ ya daˬ-euˬ shaˬ zahˬ naw ma˰-ahˇ bi siˬ maw˰ miˇ-a . Nga ma˰ k'oeˇ taˆ keuˆ le teuˇ le-euˬ jeˬ aˇ dzehˬ dzeuˇ-eu miˇ neh , maˬ paˇ ya deh˰-eu miˇ-a lehˇ noeˬ jiˇ-euˬ ma .
47001009	Nga ma˰-ahˇ bi shiˇ-eu g'aˇ duˬ yaˇ k'aˬ daˇ tsehˆ g'aˬ-euˬ nga lehˇ nga ma˰ noeˬ-euˬ ma . Ehˇ k'aw˰ , k'oeˇ lo˰-ehˇ pyeu˰ laˇ-euˬ k'oeˇ-aˬ , nga ma˰ yawˬ haˇ yawˬ ha maˬ g'oe-ehˇ , shiˇ-euˬ tsawˇ haˬ-ahˇ bi g'o˰ deh˰ laˇ nya-eu Miˬyehˇ-ahˇ teh˰-ehˇ g'oe nya laˇ-eu g'aˇ duˬ pyeu˰-eu meh .
47001010	K'oeˇ naˆ naˆ-ehˇ g'eh-eu shiˇ gaˇ keuˆ leˇ taˬ-euˬ aˇ tiˆ-ahˇ , nga ma˰-ahˇ ka k'o˰ nehˬ la˰-euˬ meh . Mehˬ hu paw k'aw˰ , aˬ yaw˰ nga ma˰-ahˇ ka k'o˰ nehˬ la˰ teh˰-a . Naw ma˰ guiˬ lahˬ shaˇ nehˬ la˰-euˬ baˬ da neh , aˬ yaw˰ nga ma˰-ahˇ paˇ ka k'o˰ nehˬ la˰ teh˰-a lehˇ nga ma˰ jah duˬ taˬ-euˬ ma . Tsawˇ haˬ g'awˬ mya ni guiˬ lahˬ shaˇ-euˬ dawˬ Miˬyehˇ-ahˇ gaˬ leˇ-awˇ , nga ma˰-ahˇ Miˬyehˇ guiˬ lahˬ bi˰ la˰ teh˰-a . Tsawˇ haˬ g'awˬ mya ni nga ma˰-euˬ g'aˇ duˬ Miˬyehˇ-euˬ guiˬ lahˬ-ahˇ ja ceuˬ teh˰-a .
47001012	Miˇ tsaˬ heu k'oeˇ taˆ nga ma˰ yaw deh˰ deh˰ lu˰-eu heu hawˇ-eu , k'aˆ k'aˆ ni naw ma˰ nehˬ-ehˇ cawˬ ya cawˬ ta˰ lu˰-eu heu-aˬ , Miˬyehˇ neh bi˰ le˰-euˬ myaˆ pyawˬ bya cehˆ ni taˬ nya-eu jeˬ hawˇ-eu , nui ma dawˇ coe ni g'eh-eu jeˬ la˰ k'oeˇ ya deh˰ lu˰-eu baˬ da neh maˬ ehˇ , tsawˇ haˬ zaˬ-euˬ zaˬ siˬ tsawˇ gahˇ-ahˇ maˬ g'oe-ehˇ Miˬyehˇ-euˬ guiˬ lahˬ yaw dzahˇ-euˬ baoˬ-ahˇ g'oe-awˇ ya deh˰ lu˰-eu baˬ da neh maˬ ehˇ , nga ma˰ k'ahˬ sehˇ jehˆ k'aˇ za-eu ma .
47001013	Naw ma˰ gui haw-awˇ g'oˆ shaw nya paˬ-ehˇ g'eh-eu gaˇ kawˆ deuˬ teh˰-ehˇ nga ma˰ bo˰ ahˇ le˰-euˬ ma . Naw ma˰ yaw muiˬ paˬ-ehˇ g'oˆ shaw nya teh˰-a lehˇ noeˬ tmˬ-eu ma .
47001014	Nga ma˰-euˬ gaˇ kawˆ naw ma˰ tsaˬ tsaˬ ni g'oˆ shaw g'aˬ taˬ-euˬ meh . K'oeˇ miˇ neh , aˬ dui-euˬ Sahˬpaˬ Yeˬsuˇ za˰ le ngeh nah naw ma˰ g'aˇ duˬ nga ma˰ k'ahˬ sehˇ jehˆ k'aˇ za-eu lo˰-ehˇ , nga ma˰ g'aˇ duˬ k'aw˰ naw ma˰ k'ahˬ sehˇ jehˆ k'aˇ za teh˰-a .
47001015	Nga ma˰ g'aˇ duˬ naw ma˰ k'ahˬ sehˇ jehˆ k'aˇ za meh lehˇ ngaˇ siˬ duˬ-eu miˇ neh , naw ma˰ laˬ k'aˬ nyiˬ poˆ bi cehˇ-eu g'aˇ duˬ , naw ma˰ jawˇ gaˇ oe ma lehˇ yaw beh ngaˇ lehˬ hmˬ taˬ-euˬ ma .
47001016	Ngaˇ Yuˇdaˆ miˇ k'ahˬ-ahˇ iˇ ngeh naw ma˰ neh bi caw ba-eu g'aˇ duˬ , Maˬgeˬdawˇniˆ miˇ k'ahˬ-ahˇ le paw jaw naw ma˰ jawˇ gaˇ uˇ le-awˇ , g'o˰ le paw jaw k'aw˰ naw ma˰ jawˇ gaˇ paˇ uˇ le-eu lehˇ lehˬ hmˬ taˬ-euˬ ma .
47001017	Ngaˇ naw ma˰ jawˇ gaˇ oe-eu lehˇ lehˬ hmˬ ngeh , ngaˬ-euˬ nui ma poˆ poˆ laˆ laˆ-ehˇ g'eh taˬ loˇ . Ngaˇ tiˬ jeˬ paˬ mˇ-eu lehˇ g'eh ngeh , miˇ tsaˬ zaˬ-euˬ nui noeˬ pi-awˇ , " Oe ma , " " Maˬ oe " lehˇ , nyiˬ jeˬ lu˰ tiˬ poˆ teh˰-ehˇ ehˇ-euˬ ta loˇ .
47001018	Miˬyehˇ saˇ jaˇ zi˰-eu yaw duˬ baw-eu lo˰-ehˇ , " Oe-eu " hawˇ-eu " Maˬ oe-eu " nyiˬ jeˬ lu˰ tiˬ poˆ teh˰-ehˇ nga ma˰ maˬ ehˇ-aˬ lehˇ ehˇ tsehˆ peuˬ ma .
47001019	Siˬlaˆ hawˇ-eu Tiˆmoˇseˬ ngaˬ ha smˇ g'aˬ naw ma˰-ahˇ mehˬ lu˰-eu Miˬyehˇ-euˬ Zaˬmaˇ Yeˬsuˇ Ka liˬ-aˬ , " Ngeuˇ-eu " hawˇ-eu " Maˬ ngeuˇ-eu " nui ma nyiˬ jeˬ pi lu˰-eu maˬ ngeuˇ-a . Aˬ yaw˰ la˰ k'oeˇ aˬ myah lu˰ " Ngeuˇ-eu " jeˬ teh˰-ehˇ ahˇ-eu meh .
47001020	Aˬ jeˬ miˇ neh ehˇ naˇ , Miˬyehˇ neh saˇ jaˇ k'aˇ dzaˬ taˬ-euˬ jeˬ dawˬ tawˆ lu˰ , aˬ yaw˰-euˬ la˰ k'oeˇ " Ngeuˇ meh " lehˇ ya mawˇ-eu meh . K'oeˇ miˇ neh , Miˬyehˇ-euˬ yaw sheh˰ k'ahˬ sehˇ-ahˇ taˬ huiˬ-eu la˰ k'oeˇ " Aˬ miˬ " lehˇ aˬ dui ehˇ ngeh , Yeˬsuˇ Ka li la˰ k'oeˇ aˬ dui ehˇ-eu ma .
47001021	Nga ma˰ hawˇ-eu naw ma˰-ahˇ Ka li la˰ k'oeˇ zi˰ dah ni deh˰ nya ni jahˇ nehˬ la˰-euˬ g'aˬ-aˬ , Miˬyehˇ meh . Aˬ dui-ahˇ tseˇ doˆ-awˇ k'ehˇ g'eh-euˬ g'aˬ k'aw˰ , Miˬyehˇ aˬ yaw˰ meh .
47001022	Aˬ dui-ahˇ aˬ yaw˰-euˬ tsawˇ haˬ bi pyeu˰-eu g'aˇ duˬ jmˬ diˬ nehˬ la˰-awˇ , aˬ duiˬ-euˬ nui ma la˰ k'oeˇ Muiˬ-eu Shawˇ-eu Yaw sahˇ Miˬyehˇ bi jawˇ le-eu la˰ k'oeˇ , aˬ yaw˰-euˬ tsawˇ haˬ ma lehˇ kamˬ tsehˆ taˬ-euˬ meh .
47001023	Miˬyehˇ-ahˇ tsawˇ kaˬ bi geu˰ ma . Ngaˬ-euˬ nui ma-ahˇ aˬ yaw˰ siˬ nya meh . Ngaˇ Gawˇliˬtu meuˬ-ahˇ maˬ oe lehˇ ehˇ-eu-aˬ , naw ma˰-ahˇ maˬ bi naˇ leˇ ni shaˇ noeˬ-awˇ ehˇ-eu ma .
47001024	Naw ma˰-euˬ jah-eu jeˬ-ahˇ nga ma˰ tuˆ tehˬ-awˇ uˆ lahˇ-eu lehˇ maˬ ngeuˇ . Jah-eu jeˬ la˰ k'oeˇ naw ma˰ zi˰ dah ni yaw˰ lu˰ meh lehˇ nga ma˰ siˬ nya ma . Nga ma˰-aˬ , naw ma˰ laˬ k'aˬ cehˇ ni mˇ lu˰-eu naw ma˰-euˬ gaˇ mˇ cawˬ deuˬ pyeu˰-eu ma .
47002001	K'oeˇ miˇ neh , naw ma˰ maˬ paˇ bi noeˬ shaˬ-eu g'aˇ duˬ , naw ma˰ jawˇ gaˇ maˬ paˇ oe ma lehˇ ngaˇ noeˬ tsehˆ-euˬ ma .
47002002	Ngaˇ laˬ k'aˬ cehˇ ni jahˇ-eu deuˬ pyeu˰-eu naw ma˰-ahˇ ngaˬ neh bi noeˬ shaˬ-euˬ ngeuˇ naˇ , ngaˬ-ahˇ laˬ k'aˬ cehˇ ni jahˇ nehˬ la˰-eu aˬ suˇ g'aˬ paˇ jawˇ nmˇ . K'oeˇ miˇ neh , ngaˇ naw ma˰-ahˇ sahˬ bo˰ k'oeˇ ta˰ bo˰ ahˇ le˰-euˬ jeˬ pyeu˰-eu ma .
47002003	Ngaˇ laˬ k'aˬ cehˇ ni jahˇ nehˬ la˰ paˬ-ehˇ g'eh-eu tsawˇ haˬ deuˬ neh ngaˇ ya noeˬ shaˬ ni paˇ bi jahˇ-eu lehˇ naw ma˰ jawˇ gaˇ ngaˇ maˬ paˇ oe maw˰ miˇ-a . Aˬ jeˬ miˇ neh ehˇ naˇ , ngaˇ laˬ k'aˬ cehˇ naˇ , naw ma˰ dawˬ tawˆ lu˰ k'aw˰ laˬ k'aˬ cehˇ meh lehˇ ngaˇ jah-eu ma .
47002004	Ngaˇ nui ma cawˆ dui dui-awˇ shaˬ zahˬ mˇ-eu la˰ k'oeˇ , myaˆ biˇ doˆ doˆ-ehˇ naw ma˰-ahˇ sahˬ bo˰ k'oeˇ ta˰ bo˰ ahˇ le˰-euˬ ma . Ngaˬ-euˬ nui ma la˰ k'oeˇ-aˬ , naw ma˰-ahˇ bi noeˬ shaˬ maw˰-eu maˬ ngeuˇ . Ngaˇ naw ma˰-ahˇ aˇ naˆ ni gaˬ-eu gaˇ kawˆ bi siˬ duˬ maw˰-eu ma .
47002005	Tsawˇ haˬ tiˬ g'aˬ na aˬ cawˬ bi noeˬ shaˬ-eu jeˬ mˇ naˇ , ngaˬ-ahˇ teh˰-ehˇ coeˬ laˇ-eu maˬ ngeuˇ-a . Naw ma˰-ahˇ k'aw˰ ui cuiˆ na coeˬ leˇ-eu meh . ( Gaˇ kawˆ heu aˇ dzehˬ maˬ ehˇ dzeuˇ maw˰-eu miˇ neh , ngaˇ heu naˆ ni teh˰-ehˇ ehˇ-eu ma . )
47002006	K'oeˇ lo˰-ehˇ g'eh-eu tsawˇ haˬ-ahˇ Ka li zaˬ aˇ muˇ la˰ k'oeˇ uˇ-eu tsawˇ haˬ myaˬ ni tiˬ paˆ nui ma tsaˬ-awˇ k'oeˇ lo˰-ehˇ daˇ nehˬ-euˬ-aˬ , g'aˬ teh˰-a .
47002007	Ehˇ k'aw˰ , aˬ yaw˰ aˇ dzehˬ dzeuˇ ni noeˬ shaˬ-awˇ maˬ ya cawˆ-iˇ ni , nymˬ-mˇ naw ma˰ aˬ yaw˰-ahˇ iˬ baˇ pyehˬ nehˬ-awˇ g'aˬ bi˰ nehˬ-eu tsaˬ teh˰-a .
47002008	K'oeˇ miˇ neh , naw ma˰ aˬ yaw˰-ahˇ maˇ maˇ ni gaˬ-eu gaˇ kawˆ bi siˬ-eu g'aˇ duˬ , ngaˇ naw ma˰-ahˇ shaˇ-eu ma .
47002009	Naw ma˰ ngaˬ neh mehˬ-euˬ tsoˆ-euˬ dawˬ-ahˇ aˇ naˆ ni naˇ haˬ geu˰-eu nga lehˇ ngaˇ siˬ duˬ maw˰-eu miˇ neh , naw ma˰-ahˇ lawˬ haw-eu la˰ k'oeˇ sahˬ bo˰ k'oeˇ ta˰ bo˰ ahˇ le˰-euˬ jeˬ pyeu˰-eu ma .
47002010	Tsawˇ haˬ tiˬ g'aˬ na mˇ lehˬ-euˬ gaˇ naw ma˰ iˬ baˇ pyehˬ nehˬ naˇ , ngaˇ k'aw˰ tsawˇ haˬ k'oeˇ g'aˬ-ahˇ iˬ baˇ pyehˬ-eu ma . Ngaˇ tiˬ jeˬ paˬ g'aˇ duˬ iˬ baˇ pyehˬ naˇ , ngaˬ neh iˬ baˇ pyehˬ-euˬ k'oeˇ-aˬ , naw ma˰ g'aˇ duˬ Ka li-euˬ mehˬ shi iˬ baˇ pyehˬ-eu jeˬ pyeu˰-eu ma .
47002011	Neh˰ Saˬdaˬ aˬ dui-ahˇ maˬ bi g'aˬ laˇ ni ngaˇ k'oeˇ lo˰-ehˇ mˇ-eu ma . Aˬ jeˬ miˇ neh ehˇ naˇ , aˬ yaw˰-euˬ bawˬ toˆ aˬ dui siˬ nya lu˰ ma .
47002012	Ka li gaˇ kawˆ Laˬ k'aˬ cehˇ-eu Guiˬ lahˬ dawˬ mehˬ-eu lehˇ Daˬloˇ meuˬ-ahˇ ngaˇ laˇ keuˆ ngeh , k'oeˇ gaˇ gaˇ mˇ nya ni Sahˬpaˬ Yeˬsuˇ ngaˬ-ahˇ gaˇ ma pah nehˬ la˰ taˬ-euˬ gaˇ ya mawˇ-euˬ ma .
47002013	Ehˇ k'aw˰ , a nyiˇ Tiˇtuˆ-ahˇ k'oeˇ gaˇ maˬ ya mawˇ-euˬ miˇ neh nui ma tiˬ paw˰-iˬ maˬ saˇ nya . K'oeˇ miˇ neh , k'oeˇ gaˇ jawˇ-eu tsawˇ haˬ deuˬ-ahˇ dawˬ cawˬ puˬ ya˰-awˇ , Maˬgeˬdawˇniˆ miˇ k'ahˬ-ahˇ le g'eh le˰-euˬ ma .
47002014	Ehˇ k'aw˰ , Miˬyehˇ-euˬ guiˬ lahˬ-ahˇ ja ceuˬ-eu ma . Aˬ jeˬ miˇ neh ehˇ naˇ , Ka li la˰ k'oeˇ aˬ dui g'aˬ leˇ nya ni aˬ yaw˰ sheuˬ g'eh nehˬ la˰-awˇ , tsiˇ yaw saw jeˬ yawˬ gaˇ na lu˰ saw keuˆ-iˇ-eu lo˰-ehˇ , Ka li-ahˇ siˬ nya-eu jeˬ yawˬ gaˇ na lu˰ byah-iˇ ni nga ma˰-ahˇ aˬ yaw˰ zmˬ nehˬ la˰-euˬ meh .
47002015	Aˬ jeˬ miˇ neh ehˇ naˇ , nga ma˰-aˬ , ka k'o˰-eu jeˬ za g'aˬ-euˬ deuˬ jawˇ gaˇ maˬ ehˇ , piˬ-iˇ byoˆ-iˇ lu˰-eu deuˬ jawˇ gaˇ maˬ ehˇ saw keuˆ-iˇ-euˬ , Ka li neh Miˬyehˇ-ahˇ lawˇ nehˬ-euˬ tsiˇ yaw saw jeˬ-ahˇ duˇ-eu ma .
47002016	Piˬ-iˇ byoˆ-iˇ lu˰-eu deuˬ g'aˇ duˬ-aˬ , bi shiˇ-eu yaw bu˰ beh˰ la˰ gaˇ duˇ-awˇ , ka k'o˰-eu jeˬ za g'aˬ-euˬ deuˬ g'aˇ duˬ-aˬ , bi deh˰ laˇ-eu yaw saw jeˬ-ahˇ duˇ-eu meh . Heu lo˰-ehˇ g'eh-eu gaˇ mˇ nya-eu aˬ suˇ g'aˬ jawˇ ta .
47002017	Nga ma˰-aˬ , aˬ cawˬ lo˰-ehˇ yawˬ ha g'aˇ duˬ jiˇ jeuˬ ahˇ ni Miˬyehˇ dawˬ kawˬ mehˬ-eu tsawˇ haˬ maˬ ngeuˇ . Ehˇ k'aw˰ , Miˬyehˇ neh k'ehˇ g'eh le˰-euˬ tsawˇ haˬ pyeu˰-eu miˇ neh , Ka li-euˬ zaˬ k'aˆ lo˰-ehˇ Miˬyehˇ mehˬ shi dawˇ coe ni ngehˬ-eu tmˇ-eu ma .
47003001	Nga ma˰ yawˬ haˇ yawˬ ha k'ahˬ sehˇ paˇ jehˆ gaˇ duˇ-eu nga loˇ . Aˬ cawˬ jahˇ lu˰-eu lo˰-ehˇ , nga ma˰ g'eh naw ma˰ jawˇ gaˇ laˇ ngeh naw ma˰ ha geu˰ nehˬ la˰ ni aˬ cawˬ neh nga ma˰-euˬ gaˇ kawˆ naw ma˰-ahˇ bo˰ nehˬ-euˬ sahˬ bo˰ yuˇ le˰-eu loˬ ta loˇ . Maˬ ngeuˇ naˇ , nga ma˰ aˬ cawˬ jawˇ gaˇ iˇ ngeh , aˬ cawˬ nga ma˰-ahˇ ha geu˰ nehˬ la˰ ni , naw ma˰ neh nga ma˰-euˬ gaˇ kawˆ bo˰ nehˬ-euˬ sahˬ bo˰ yuˇ g'eh-eu loˬ ta loˇ .
47003002	Naw ma˰-euˬ mawˇ do-aˬ , tsawˇ haˬ yawˬ g'aˬ na lu˰ siˬ nya gui nya ni nga ma˰-euˬ nui ma-ahˇ bo˰ myahˬ taˬ-euˬ sahˬ bo˰ pyeu˰-eu ma .
47003003	Naw ma˰-aˬ , Ka li neh bo˰ ahˇ le˰-awˇ nga ma˰ neh hehˇ le˰-euˬ sahˬ bo˰ tiˬ dzeh pyeu˰-eu meh . Sahˬ bo˰ heu dzeh-ahˇ sahˬ uiˇ zmˬ-awˇ bo˰ taˬ-euˬ maˬ ngeuˇ-a . Deh˰ lu˰-eu Miˬyehˇ-euˬ Yaw sahˇ-ahˇ zmˬ-awˇ bo˰ taˬ-euˬ meh . K'aˬ lo teˇ bya˰ k'oeˇ taˆ bo˰ taˬ-euˬ maˬ ngeuˇ-a . Tsawˇ haˬ-euˬ nui ma teˇ bya˰ k'oeˇ taˆ bo˰ taˬ-euˬ meh .
47003004	Ka li-ahˇ g'oe-eu la˰ k'oeˇ Miˬyehˇ-ahˇ nui ma huiˬ k'aˇ za-eu miˇ neh ngaˇ heu lo˰-ehˇ ehˇ peuˬ-eu ma .
47003005	Gaˇ heu nga ma˰ mˇ nya ma lehˇ ehˇ paˬ-ehˇ nga ma˰ la˰ k'oeˇ tiˬ jeˬ-iˬ maˬ ahˇ . Nga ma˰ mˇ nya-eu k'oeˇ-aˬ , Miˬyehˇ neh bi˰ la˰-euˬ jeˬ pyeu˰-eu meh .
47003006	Bo˰ doˆ taˬ-euˬ zahˇ dawˬ k'o˰ dawˬ-ahˇ maˬ ta˰-ehˇ , Yaw sahˇ Miˬyehˇ-ahˇ ta˰-eu dawˬ ma saˇ jaˇ yaw shui˰ g'aˇ duˬ nga ma˰ gaˇ mˇ nya ni Miˬyehˇ neh jahˇ nehˬ la˰-euˬ meh . Bo˰ doˆ taˬ-euˬ zahˇ dawˬ k'o˰ dawˬ-aˬ , bi shiˇ-eu jeˬ pyeu˰-eu meh . Ehˇ k'aw˰ Yaw sahˇ Miˬyehˇ-aˬ , bi deh˰ laˇ-eu jeˬ pyeu˰-eu meh .
47003007	Zahˇ dawˬ k'o˰ dawˬ k'oeˇ-aˬ , k'aˬ lo k'oeˇ taˆ ta˰ bo˰ taˬ-awˇ , Zahˇ dawˬ k'o˰ dawˬ k'oeˇ bi˰ le ngeh , Miˬyehˇ-euˬ yaw sheh˰ k'ahˬ sehˇ doˆ le-euˬ meh . Moˇseˬ-euˬ myaˆ pyawˬ k'oeˇ taˆ bya-eu yaw sheh˰ k'oeˇ-aˬ , tiˬ k'ehˇ laˇ k'ehˬ teh˰-ehˇ gmˬ-eu yaw sheh˰ pyeu˰ k'aw˰ , yaw sheh˰ aˇ dzehˬ-ehˇ k'aˆ-eu miˇ neh Iˇsaˬleˬlaˆ tsawˇ haˬ deuˬ Moˇseˬ-euˬ myaˆ pyawˬ-ahˇ maˬ haw peuˬ-a . Shiˇ-eu jeˬ bi keuˆ le-eu Zahˇ dawˬ k'o˰ dawˬ k'aw˰ , k'oeˇ naˆ naˆ-ehˇ g'eh-eu yaw sheh˰ k'ahˬ sehˇ la˰ k'oeˇ oe-euˬ ngeuˇ naˇ ,
47003008	Yaw sahˇ Miˬyehˇ neh mˇ-euˬ gaˇ deuˬ-ahˇ ta˰ leˇ-eu yaw sheh˰ k'ahˬ sehˇ-aˬ , aˇ naˆ ni paˇ k'aˆ dzehˬ nmˇ .
47003009	Iˬ baˇ ahˇ gaˇ k'ehˬ nehˬ k'aˆ nehˬ le-euˬ k'oeˇ jeˬ k'oeˇ naˆ ni yaw sheh˰ k'ahˬ sehˇ ahˇ naˇ , tsawˇ haˬ zaˬ-ahˇ Miˬyehˇ mehˬ shi yaw tsaˬ yaw dawˇ tsawˇ haˬ bi pyeu˰ laˇ ni mˇ-eu heu jeˬ aˇ naˆ ni yaw sheh˰ k'ahˬ sehˇ paˇ ahˇ dzehˬ nmˇ .
47003010	Maˇ maˇ ni ehˇ naˇ , nymˬ-mˇ-euˬ yaw sheh˰ k'ahˬ sehˇ heu hmˬ bya dzehˬ-eu miˇ neh , aˇ hu bya dui dui-euˬ yaw sheh˰ k'ahˬ sehˇ k'oeˇ hmˬ miˆ-iˇ-euˬ gaˇ duˇ meh .
47003011	Tiˬ k'ehˬ tiˬ yamˬ teh˰-ehˇ gmˬ-eu jeˬ la˰ k'oeˇ k'aw˰ yaw sheh˰ k'ahˬ sehˇ ahˇ-eu ngeuˇ naˇ , mˬ maˬ maˬ byaˆ zaˇ ziˇ gmˬ-eu jeˬ la˰ k'oeˇ yaw sheh˰ k'ahˬ sehˇ aˇ naˆ ni paˇ ahˇ paˬ nga .
47003012	Nga ma˰ heu lo˰-ehˇ noeˬ tmˬ taˬ-euˬ miˇ neh , tiˬ paw˰-iˬ maˬ guˆ ni ngehˬ peuˬ tmˇ peuˬ-eu ma .
47003013	Nga ma˰-aˬ , Moˇseˬ-ahˇ maˬ duˇ . Moˇseˬ-aˬ , aˬ yaw˰-euˬ myaˆ pyawˬ k'oeˇ taˆ bya-eu yaw sheh˰ k'ahˬ sehˇ k'oeˇ byoˆ-iˇ gaˇ Iˇsaˬleˬlaˆ tsawˇ haˬ deuˬ maˬ bi mawˇ-eu g'aˇ duˬ , myaˆ pyawˬ-ahˇ saˬ paˇ dehˬ kaˬ-euˬ meh .
47003014	Ehˇ k'aw˰ , aˬ yaw˰ ma˰ nui ma g'ahˇ-eu meh . Iˬ nah keuˆ ni aˬ yaw˰ ma˰ dawˬ ma saˇ jaˇ yaw oeˇ-ahˇ k'aˇ gui ngeh , myaˆ pyawˬ-ahˇ saˬ paˇ dehˬ kaˬ taˬ-euˬ k'oeˇ maˬ yuˇ dzeh-aˬ siˬ . Aˬ jeˬ miˇ neh ehˇ naˇ , ka li-ahˇ maˬ ta˰ naˇ myaˆ pyawˬ-ahˇ dehˬ kaˬ taˬ-euˬ saˬ paˇ k'oeˇ maˬ yuˇ dzeh nya-a .
47003015	Ngeuˇ meh . Iˬ nah keuˆ ni Moˇseˬ-euˬ Zahˇ dawˬ k'o˰ dawˬ-ahˇ aˬ yaw˰ ma˰ k'aˇ gui ngeh , aˬ yaw˰ ma˰-euˬ nui ma-ahˇ saˬ paˇ k'oeˇ hmˬ dehˬ kaˬ taˬ-euˬ meh .
47003016	Ehˇ k'aw˰ , tsawˇ haˬ tiˬ g'aˬ Sahˬpaˬ Miˬyehˇ jawˇ gaˇ g'o˰ k'o˰ laˇ naˇ , saˬ paˇ k'oeˇ hmˬ-ahˇ yuˇ dzeh nehˬ-eu meh .
47003017	Nymˬ-mˇ Sahˬpaˬ Miˬyehˇ lehˇ ehˇ-eu heu-aˬ , Yaw sahˇ Miˬyehˇ-ahˇ ehˇ-eu meh . Sahˬpaˬ Miˬyehˇ-euˬ Yaw sahˇ-aˬ , aˬ dui-ahˇ bi buˬ bi law-iˇ la˰-eu meh .
47003018	Aˬ dui dawˬ tawˆ lu˰ myaˆ pyawˬ-ahˇ saˬ paˇ maˬ dehˬ kaˬ taˬ-ehˇ , Sahˬpaˬ Miˬyehˇ-euˬ yaw sheh˰ k'ahˬ sehˇ aˬ dui-ahˇ tahˬ le lu˰ meh . Sahˬpaˬ Miˬyehˇ-euˬ Yaw sahˇ jawˇ gaˇ neh oe-euˬ yaw sheh˰ k'ahˬ sehˇ k'oeˇ aˬ dui-ahˇ tiˬ jawˇ saˇ-iˬ tiˬ jawˇ yaw sheh˰ k'ahˬ sehˇ bi huiˬ dzehˬ laˇ-awˇ , aˬ yaw˰-ahˇ duˇ leˇ ni aˬ dui-ahˇ bi paˇ laˇ lu˰-eu meh .
47004001	Miˬyehˇ g'awˬ shaˬ gaˬ-eu la˰ k'oeˇ nga ma˰-ahˇ gaˇ heu bi mˇ la˰-euˬ miˇ neh , nga ma˰-euˬ nui ma g'aˬ maˬ baˬ .
47004002	Sha˰ dawˇ paˬ-ehˇ g'eh-eu za˰ taˬ-euˬ jeˬ-ahˇ nga ma˰ tiˬ jawˇ-iˬ maˬ mˇ . Mehˇ shuiˇ shuiˇ-eu jeˬ hawˇ-eu Miˬyehˇ dawˬ kawˬ-ahˇ yuˇ pyawˆ-eu jeˬ nga ma˰ maˬ jahˇ . Yaw tsaˬ yaw dawˇ jeˬ-ahˇ bya cehˆ ni mehˬ-awˇ , nga ma˰-ahˇ aˬ cawˬ jah coeˇ ni Miˬyehˇ-euˬ mehˬ shi deh˰ lu˰-eu ma .
47004003	Nga ma˰ mehˬ lu˰-eu Laˬ k'aˬ cehˇ-eu Guiˬ lahˬ dawˬ heu dehˬ kaˬ taˬ-euˬ ngeuˇ lawˬ naˇ , luˬ-iˇ seˇ-iˇ lu˰-eu tsawˇ haˬ deuˬ-euˬ g'aˇ duˬ teh˰-ehˇ dehˬ kaˬ taˬ-euˬ jeˬ pyeu˰-eu ma .
47004004	Miˇ tsaˬ heu-ahˇ uˆ lahˇ lu˰-eu miˬyehˇ pyeu˰-eu neh˰ Saˬdaˬ neh aˬ yaw˰ ma˰-euˬ nui ma-ahˇ yaw zahˇ la˰ k'oeˇ piˬ lahˇ taˬ-euˬ miˇ neh , aˬ yaw˰ ma˰ maˬ jah-a . K'oeˇ miˇ neh , Miˬyehˇ-ahˇ duˇ duˇ deh˰ deh˰ pyeu˰-eu Ka li-euˬ gaˇ kawˆ Laˬ k'aˬ cehˇ-eu Guiˬ lahˬ dawˬ-euˬ yaw sheh˰ k'ahˬ sehˇ aˬ yaw˰ ma˰ k'oeˇ taˆ bya lu˰ gaˇ aˬ yaw˰ ma˰ maˬ mawˇ nya-a .
47004005	Nga ma˰-aˬ , yawˬ ha-euˬ gaˇ kawˆ mehˬ lu˰-eu maˬ ngeuˇ . Yeˬsuˇ Ka li-aˬ , tsawˇ haˬ dawˬ tawˆ lu˰-euˬ Sahˬpaˬ pyeu˰-awˇ , nga ma˰-aˬ , aˬ yaw˰-euˬ g'aˇ duˬ naw ma˰-euˬ zaˬ k'aˆ pyeu˰-eu gaˇ kawˆ mehˬ-eu ma .
47004006	" Yaw zahˇ la˰ k'oeˇ yaw sheh˰ bya teh˰-a " lehˇ ehˇ-eu Miˬyehˇ hawˇ-eu Ka li-euˬ myaˆ pyawˬ k'oeˇ taˆ bya doˆ le-euˬ Miˬyehˇ-euˬ yaw sheh˰ k'ahˬ sehˇ-ahˇ nga ma˰ siˬ nya laˇ ni nga ma˰-euˬ nui ma la˰ k'oeˇ yaw sheh˰ bi bya la˰-euˬ Miˬyehˇ-aˬ , aˬ yaw˰ tiˬ g'aˬ teh˰ meh .
47004007	Ehˇ k'aw˰ , huiˬ dui dui-eu baoˬ-aˬ , nga ma˰-euˬ maˬ ngeuˇ-ehˇ , Miˬyehˇ-euˬ pyeu˰-eu gaˇ kawˆ siˬ duˬ mawˇ duˬ laˇ ni , nga ma˰-aˬ , sa˰ laˇ paw ta˰ leˇ-eu poeˬ dui dui-eu pyuˇ shuiˇ myawˬ gahˬ heu deuˬ dawˆ ahˇ taˬ-euˬ miˇ tsaˬ oeˬ lahˬ loˆ ni teh˰ ma .
47004008	Shaˬ zahˬ g'awˬ mya jeˬ-ahˇ nga ma˰ ya daˬ-euˬ ma . Ehˇ k'aw˰ , yaw li uˬ duˬ maˬ keuˆ le-aˬ siˬ . Tiˬ poˆ na noeˬ dui noeˬ duiˇ gaˇ keuˆ-euˬ ma . Ehˇ k'aw˰ , nui ma cawˆ gaˇ maˬ keuˆ-aˬ siˬ .
47004009	K'ehˬ-eu k'aˆ-eu jeˬ-ahˇ ya daˬ-euˬ ma . Ehˇ k'aw˰ , cawˬ tiˬ g'aˬ-iˬ maˬ baw ni bi byehˇ dzeh gaˇ maˬ keuˆ-aˬ siˬ . Diˬ lah nehˬ la˰ gaˇ ya daˬ-euˬ ma . Ehˇ k'aw˰ , shiˇ tsehˆ gaˇ maˬ keuˆ-aˬ siˬ .
47004010	Yeˬsuˇ deh˰ lu˰-eu gaˇ kawˆ nga ma˰-euˬ g'awˇ mawˇ la˰ k'oeˇ aˬ cawˬ mawˇ nya ni , aˬ yaw˰ shiˇ-euˬ k'oeˇ nga ma˰-euˬ g'awˇ mawˇ la˰ k'oeˇ aˬ myah lu˰ pi lu˰-eu ma .
47004011	Nga ma˰-euˬ bu˰-iˇ cehˇ-iˇ nya-eu g'awˇ mawˇ heu la˰ k'oeˇ Yeˬsuˇ deh˰ lu˰-eu gaˇ kawˆ aˬ cawˬ mawˇ nya ni , nga ma˰ yaw deh˰ deh˰-eu heu aˬ yaw˰ g'aˇ duˬ aˬ myah lu˰ shiˇ paˬ-ehˇ tsaˬ laˇ-eu meh .
47004012	Ehˇ maw˰-eu-aˬ , sa˰ laˇ deh˰-eu jeˬ-ahˇ naw ma˰ siˬ nya laˇ ni , shiˬ shaˬ jiˇ shiˇ-eu jeˬ-ahˇ nga ma˰ maˬ tsehˆ leˇ ni ya tahˬ puˬ lu˰ ma .
47004013	" Ngaˇ jah-eu miˇ neh dawˬ ngehˬ-eu ma " lehˇ , Jaˇli˰ la˰ k'oeˇ tsawˇ haˬ tiˬ g'aˬ neh ehˇ taˬ-euˬ jaˆ-eu meh . Jah-eu nui ma k'oeˇ siˬ-ahˇ duˇ ni nga ma˰ jah-eu miˇ neh dawˬ ngehˬ-eu ma .
47004014	Sahˬpaˬ Yeˬsuˇ-ahˇ bi g'o˰ deh˰ laˇ-euˬ Miˬyehˇ-aˬ , nga ma˰-ahˇ Yeˬsuˇ nehˬ-ehˇ bi g'o˰ deh˰ laˇ-awˇ , naw ma˰ nehˬ-ehˇ tiˬ kawˆ lo˰-ehˇ aˬ yaw˰ mehˬ shi bi sheuˬ keuˆ la˰ teh˰-a lehˇ nga ma˰ siˬ nya ma .
47004015	Nga ma˰ k'aˇ ya daˬ-euˬ heu deuˬ dawˬ tawˆ lu˰ , naw ma˰-euˬ g'aˇ duˬ pyeu˰-eu ma . Miˬyehˇ-euˬ guiˬ lahˬ yaw dzahˇ za-euˬ tsawˇ haˬ tiˬ jawˇ saˇ-iˬ tiˬ jawˇ myaˬ laˇ lu˰-eu lo˰-ehˇ , Miˬyehˇ-euˬ yaw sheh˰ k'ahˬ sehˇ hawˇ-eu aˬ yaw˰-euˬ guiˬ lahˬ-ahˇ ja ceuˬ-eu jeˬ , tiˬ jawˇ saˇ-iˬ tiˬ jawˇ myaˬ laˇ teh˰-a .
47004016	Heu miˇ neh , nga ma˰-euˬ nui ma tiˬ jawˇ-iˬ g'aˬ maˬ baˬ . Nga ma˰-euˬ shiˬ shaˬ jiˇ g'awˇ mawˇ tiˬ jawˇ saˇ-iˬ tiˬ jawˇ teˬ le byoˆ le lu˰ k'aw˰ , nga ma˰-euˬ sa˰ laˇ g'awˇ mawˇ tiˬ nah saˇ-iˬ tiˬ nah g'aˬ yaw shui˰ za lu˰ ma .
47004017	Tiˬ k'ehˬ tiˬ yamˬ la˰ k'oeˇ nga ma˰ ya daˬ lu˰-eu ehˇ nya˰ maˬ nyeuˆ-eu shaˬ zahˬ heu-aˬ , maˬ shaˇ cehˆ nya gaˇ keuˆ ni huiˬ-eu mˬ maˬ maˬ byaˆ zaˇ ziˇ zi˰-eu yaw sheh˰ k'ahˬ sehˇ-ahˇ za nya ni lehˬ hmˬ lu˰ gaˇ duˇ-eu ma .
47004018	Aˬ jeˬ miˇ neh ehˇ naˇ , myaˆ nuiˆ haw mawˇ nya-eu jeˬ-ahˇ aˬ dui noeˬ tsoˆ taˬ-euˬ maˬ ngeuˇ . Myaˆ nuiˆ maˬ haw mawˇ nya-eu jeˬ-ahˇ noeˬ tsoˆ taˬ-euˬ ma . Myaˆ nuiˆ haw mawˇ nya-eu jeˬ-aˬ , tiˬ k'ehˇ laˇ k'ehˬ gmˬ-eu teh˰ meh . Ehˇ k'aw˰ , myaˆ nuiˆ maˬ haw mawˇ nya-eu jeˬ-aˬ , mˬ maˬ maˬ byaˆ zaˇ ziˇ gmˬ-eu meh .
47005001	Aˬ jeˬ miˇ neh ehˇ naˇ , miˇ tsaˬ heu k'oeˇ taˆ aˬ dui jawˇ lu˰-eu yaˇ cmˇ pyeu˰-eu aˬ dui-euˬ g'awˇ mawˇ heu cawˆ-iˇ ngeh , aˬ dui bi jawˇ-eu g'aˇ duˬ Miˬyehˇ neh mˬ k'oeˇ taˆ tsoˆ taˬ-euˬ mˬ maˬ maˬ byaˆ zaˇ ziˇ zi˰-eu nymˇ jaˆ ma lehˇ aˬ dui siˬ nya ma .
47005002	Nymˬ-mˇ aˬ dui mehˬ tsoeˬ dm daˆ-eu lo˰-ehˇ , mˬ taˆ-euˬ nymˇ k'oeˇ-ahˇ dm maw˰ dui dui-eu miˇ neh mahˇ mahˇ-ehˇ shaˬ-eu la˰ k'oeˇ noeˬ tmˬ lu˰ ma .
47005003	Nymˇ k'oeˇ-ahˇ dm g'aˬ ngeh , aˬ dui neˇ myawˆ ni maˬ paˇ g'eh-aˇ .
47005004	Miˇ tsaˬ heu k'oeˇ taˆ jaˆ-eu yaˇ cmˇ la˰ k'oeˇ aˬ dui k'aˆ behˆ kah-eu miˇ neh mahˇ lu˰ ma . Ehˇ k'aw˰ , miˇ tsaˬ shiˬ shaˬ jiˇ g'awˇ mawˇ heu-ahˇ lehˆ dzeh maw˰-eu miˇ neh mahˇ-eu maˬ ngeuˇ . Bu˰-iˇ cehˇ-iˇ nya-eu jeˬ-ahˇ maˬ bu˰ maˬ cehˇ-iˇ nya-eu jeˬ neh bi myo˰ ahˇ-eu g'aˇ duˬ , mˬ taˆ-euˬ nymˇ dm daˆ maw˰-eu miˇ neh mahˇ-eu ma .
47005005	Aˬ dui k'oeˇ lo˰-ehˇ pyeu˰ laˇ nya ni lehˬ hmˬ-euˬ g'aˬ-aˬ , Miˬyehˇ pyeu˰-awˇ , aˬ yaw˰ k'oeˇ lo˰-ehˇ mˇ-eu lehˇ g'eh-eu k'oeˇ yaw duˬ yaw ciˇ baw ni , aˬ yaw˰-euˬ Yaw sahˇ Miˬyehˇ aˬ dui-ahˇ bi˰ le˰-euˬ meh .
47005006	K'oeˇ miˇ neh , nga ma˰ aˬ myah lu˰ nui ma k'aˬ duˬ ni jaˆ ma . Miˇ tsaˬ shiˬ shaˬ jiˇ g'awˇ mawˇ heu la˰ k'oeˇ k'aˇ jawˇ lu˰ k'oeˇ keuˆ ni , Sahˬpaˬ Yeˬsuˇ Ka li-ahˇ gaˇ mahˇ kaˬ-a siˬ lehˇ nga ma˰ siˬ nya ma .
47005007	Aˬ jeˬ miˇ neh ehˇ naˇ , jah-eu jeˬ-ahˇ g'oe-awˇ aˬ dui deh˰ lu˰-eu ma . Myaˆ nuiˆ haw mawˇ nya-eu jeˬ-ahˇ g'oe-awˇ deh˰ lu˰-eu maˬ ngeuˇ .
47005008	Nga ma˰ nui ma k'aˬ duˬ ni jaˆ-eu la˰ k'oeˇ shiˬ shaˬ jiˇ g'awˇ mawˇ heu-ahˇ byehˇ dzeh ya˰ maw˰-awˇ , Sahˬpaˬ Miˬyehˇ jawˇ gaˇ g'o˰ leˇ maw˰-eu ma .
47005009	Ehˇ k'aw˰ , nymˇ heu nymˇ-ahˇ ya jawˇ-eu maˬ kaˬ , k'oeˇ nymˇ-ahˇ ya jawˇ leˇ-eu maˬ kaˬ , nui jeˬ-ahˇ naˆ maˬ tseˇ Sahˬpaˬ Yeˬsuˇ nui k'ahˇ shiˇ-eu jeˬ-ahˇ dawˬ pehˬ taˬ-eu ma .
47005010	Aˬ jeˬ miˇ neh ehˇ naˇ , aˬ dui dawˬ tawˆ lu˰ Ka li yaˇ k'aˬ daˇ-eu nuiˇ mahˬ mehˬ shi ya uiˬ leˇ jiˇ meh . Tsawˇ haˬ yawˬ g'aˬ na lu˰ shiˬ shaˬ jiˇ g'awˇ mawˇ heu la˰ k'oeˇ k'aˇ mˇ k'aˇ shaˇ dzeuˇ-euˬ lo˰-ehˇ , muiˬ-eu maˬ ehˇ , doeˇ-eu maˬ ehˇ , yawˬ ha-ahˇ k'aˇ o˰-eu jeˬ za teh˰-a .
47005011	Nga ma˰ Sahˬpaˬ Miˬyehˇ-ahˇ yaw zeu baw-awˇ guˆ-eu siˬ nya-eu miˇ neh , tsawˇ haˬ yawˬ g'aˬ na lu˰ aˬ yaw˰ jawˇ paw pyawˇ laˇ ni g'aˬ bi˰ lu˰-eu ma . Nga ma˰ aˬ joˆ-ehˇ g'eh-eu tsawˇ haˬ pyeu˰-eu gaˇ kawˆ Miˬyehˇ siˬ duˬ meh . Naw ma˰-euˬ nui ma la˰ k'oeˇ k'aw˰ , ngaˬ-ahˇ siˬ nya lu˰ meh lehˇ ngaˇ noeˬ tmˬ-eu ma .
47005012	Nga ma˰-ahˇ naw ma˰ ha geu˰ nehˬ la˰ ni , yawˬ ha-euˬ gaˇ kawˆ naw ma˰-ahˇ maˬ paˇ bo˰ ahˇ la˰ ma . Yawˬ ha nui ma aˬ joˆ-ehˇ taˬ-eu gaˇ kawˆ-ahˇ maˬ shaˇ sawˇ ni , aˬ cawˬ yawˬ ha-ahˇ noeˬ huiˬ laˇ gaˇ teh˰-ehˇ k'ahˬ sehˇ jehˆ lu˰-eu tsawˇ haˬ deuˬ mehˬ shi , nga ma˰-euˬ gaˇ kawˆ naw ma˰ k'ahˬ sehˇ bi jehˆ maw˰ miˇ-a .
47005013	Nga ma˰ uˬ-iˇ-euˬ nga loˇ . Uˬ-iˇ-euˬ ngeuˇ naˇ , Miˬyehˇ hawˇ-eu nga ma˰-euˬ yaw kaˬ-ahˇ jaˆ lu˰-uˇ . Nga ma˰ maˬ uˬ-iˇ ngaˬ loˇ . Maˬ uˬ-iˇ-euˬ ngeuˇ naˇ k'aw˰ , naw ma˰ g'aˇ duˬ guiˬ lahˬ baw lu˰-uˇ .
47005014	Ka li-euˬ g'oeˇ-eu gaˬ-eu jeˬ nga ma˰-ahˇ uˆ lahˇ lu˰-eu meh . Tsawˇ haˬ dawˬ tawˆ lu˰ g'aˇ duˬ tsawˇ haˬ tiˬ g'aˬ shiˇ dah-euˬ meh lehˇ nga ma˰ jah duˬ taˬ-euˬ ma . K'oeˇ miˇ neh , dawˬ tawˆ lu˰ aˬ yaw˰ nehˬ-ehˇ shiˇ-euˬ gaˇ duˇ-eu meh .
47005015	Deh˰ lu˰-eu tsawˇ haˬ deuˬ k'aw˰ yawˬ ha g'aˇ duˬ deh˰ lu˰-eu jeˬ maˬ bi pyeu˰-ehˇ , aˬ yaw˰ ma˰ g'aˇ duˬ shiˇ dah-awˇ paˇ bi g'o˰ deh˰ laˇ-euˬ g'aˬ-euˬ g'aˇ duˬ teh˰-ehˇ deh˰ lu˰-eu jeˬ bi pyeu˰ ni , dawˬ tawˆ lu˰ g'aˇ duˬ aˬ yaw˰ shiˇ dah-euˬ meh .
47005016	Iˬ nah ta˰ naˇ , shiˬ shaˬ jiˇ myaˆ nuiˆ neh aˬ cawˬ-ahˇ nga ma˰ maˬ paˇ haw ma . Dzeuˇ laˇ ngeh Ka li-ahˇ shiˬ shaˬ jiˇ myaˆ nuiˆ neh haw-euˬ k'aw˰ , aˬ kaˇ naˇ k'oeˇ lo˰-ehˇ maˬ paˇ haw ma .
47005017	Tsawˇ haˬ tiˬ g'aˬ Ka li la˰ k'oeˇ jawˇ naˇ , yaw shui˰ beh paˇ-euˬ tsawˇ haˬ pyeu˰-eu meh . Yaw oeˇ byoˆ tsehˆ-awˇ , yaw shui˰ paˇ laˇ-euˬ meh .
47005018	Heu deuˬ dawˬ tawˆ lu˰ Miˬyehˇ neh mˇ-euˬ jeˬ pyeu˰-eu meh . Ka li-ahˇ g'oe-eu la˰ k'oeˇ aˬ dui aˬ yaw˰-ahˇ tsaˬ leˇ tsahˇ leˇ nya ni aˬ yaw˰ mˇ-awˇ , aˬ cawˬ aˬ yaw˰-ahˇ tsaˬ leˇ tsahˇ leˇ ni mˇ-eu g'aˇ duˬ aˬ dui-ahˇ aˬ yaw˰ gaˇ bi˰ nehˬ la˰-euˬ meh .
47005019	Nga ma˰ ehˇ maw˰-eu-aˬ , miˇ tsaˬ zaˬ dawˬ tawˆ lu˰ Miˬyehˇ-ahˇ tsaˬ leˇ tsahˇ leˇ nya ni , Ka li-ahˇ g'oe-awˇ Miˬyehˇ mˇ lu˰-eu meh . Aˬ yaw˰ ma˰-euˬ iˬ baˇ-ahˇ Miˬyehˇ maˬ juiˇ uiˬ taˬ ni , aˬ yaw˰ ma˰ aˬ yaw˰-ahˇ tsaˬ leˇ tsahˇ leˇ nya ni mehˬ nehˬ-iˇ-eu g'aˇ duˬ , aˬ yaw˰-euˬ dawˬ nga ma˰-ahˇ bi˰ la˰-euˬ meh .
47005020	K'oeˇ miˇ neh , nga ma˰-aˬ , Ka li-euˬ dah zaˇ ngehˬ zaˬ tmˇ zaˬ geu˰ lu˰-eu ma . Nga ma˰-ahˇ g'oe-eu la˰ k'oeˇ naw ma˰-ahˇ Miˬyehˇ shaˇ ju lu˰ gaˇ duˇ meh . Miˬyehˇ-ahˇ tsaˬ leˇ tsahˇ leˇ-awˬ lehˇ , Ka li-euˬ dah zaˇ naw ma˰-ahˇ shaˇ-eu ma .
47005021	Ka li-aˬ , iˬ baˇ tiˬ paw˰-iˬ maˬ ahˇ-a . Ehˇ k'aw˰ , Ka li la˰ k'oeˇ Miˬyehˇ-euˬ yaw tsaˬ yaw dawˇ jeˬ-ahˇ aˬ dui za nya ni , aˬ dui-euˬ g'aˇ duˬ Miˬyehˇ neh Ka li-ahˇ iˬ baˇ bi pyeu˰-iˇ-euˬ meh .
47006001	Naw ma˰ neh za taˬ-euˬ Miˬyehˇ-euˬ guiˬ lahˬ yaw dzahˇ k'oeˇ yaw˰ ngeh˰-ehˇ maˬ bi pyeu˰-iˇ-eu g'aˇ duˬ , nga ma˰ Miˬyehˇ nehˬ-ehˇ tiˬ kawˆ lo˰-ehˇ gaˇ mˇ lu˰-eu la˰ k'oeˇ naw ma˰-ahˇ shaˇ-eu ma .
47006002	Jaˇli˰ la˰ k'oeˇ Miˬyehˇ heu lo˰-ehˇ ehˇ-eu meh . " Aˇ yamˬ yaw muiˬ-ehˇ k'ehˬ laˇ ngeh , naw ma˰ shaˇ dawˬ ngaˇ naˇ haˬ-awˇ , ka k'o˰-eu aˇ nah keuˆ le ngeh , naw ma˰-ahˇ ngaˇ ngehˬ g'eh-euˬ ma . " Naˇ haˬ sheˇ . Nymˬ-mˇ aˇ yamˬ k'ehˬ laˇ taˬ-euˬ meh . Iˬ nah ka k'o˰-eu jeˬ za-eu aˇ nah meh .
47006003	Nga ma˰ Miˬyehˇ gaˇ mˇ-eu la˰ k'oeˇ aˬ cawˬ iˬ baˇ taˬ k'aˇ maˬ bi za-eu g'aˇ duˬ , aˬ cawˬ sahˬ ti˰ ti˰ ni gaˇ ma-ahˇ laˆ tsoeˬ-eu jeˬ nga ma˰ maˬ jahˇ .
47006004	Ehˇ k'aw˰ , k'aˇ mˇ k'aˇ shaˇ-eu yawˬ jeˬ na lu˰ la˰ k'oeˇ nga ma˰ Miˬyehˇ-euˬ zaˬ k'aˆ pyeu˰-eu gaˇ kawˆ aˬ cawˬ-ahˇ mawˇ leˇ ni , shaˬ-eu zahˬ-eu jeˬ , noeˬ dui noeˬ duiˇ-eu jeˬ , nui ma shaˬ zahˬ na˰-eu jeˬ , heu deuˬ-ahˇ oˇ oˇ-ehˇ daˬ dui dui lu˰ ma .
47006005	Aˬ cawˬ neh bi diˬ dui dui-euˬ , tawˬ-ahˇ bi dawˆ-euˬ , tsawˇ haˬ aˇ ma˰ neh yehˬ bawˬ-ehˇ bi g'eh-euˬ , gaˇ aˇ dzehˬ mˇ dzeuˇ-euˬ , maˬ ya yu˰ dehˆ-euˬ , maˬ ya dzaˬ maˬ ya dawˇ dehˆ-euˬ , heu deuˬ-ahˇ nga ma˰ daˬ-euˬ ma .
47006006	Nga ma˰-euˬ muiˬ-eu shawˇ-eu nui ma , zaˬ siˬ nui gahˇ , oˇ o˰ coeˇ-eu jeˬ hawˇ-eu , g'awˬ shaˬ gaˬ nya-eu nui ma-ahˇ g'oe g'oe-ehˇ , nga ma˰ Miˬyehˇ-euˬ zaˬ k'aˆ pyeu˰-eu gaˇ kawˆ aˬ cawˬ-ahˇ bi mawˇ leˇ-euˬ ma . Muiˬ-eu Shawˇ-eu Yaw sahˇ miˬyehˇ-ahˇ g'oe-eu la˰ k'oeˇ maˬ ehˇ ,
47006007	maˇ jawˆ ni g'eh-eu g'oeˇ-eu gaˬ-eu jeˬ-ahˇ g'oe-eu la˰ k'oeˇ maˬ ehˇ , Miˬyehˇ-euˬ baoˬ-ahˇ g'oe-eu la˰ k'oeˇ maˬ ehˇ , k'oeˇ lo˰-ehˇ bi mawˇ leˇ-euˬ ma . Nga ma˰-euˬ guiˇ deuˆ-eu keu ka pyeu˰-eu yaw tsaˬ yaw dawˇ jeˬ-ahˇ , aˇ caˇ aˇ maˇ nyiˬ la˰ lu˰ tuˆ tehˬ taˬ-euˬ ma .
47006008	Yaw zeu baw nehˬ la˰-euˬ jeˬ-ahˇ maˬ ehˇ , daˬ laˆ ga nehˬ la˰-euˬ jeˬ-ahˇ maˬ ehˇ , yehˬ bawˬ sehˇ lu-ehˇ ehˇ nehˬ la˰-euˬ jeˬ-ahˇ maˬ ehˇ , ja ceuˬ nehˬ la˰-euˬ jeˬ-ahˇ maˬ ehˇ , nga ma˰ ya daˬ-euˬ ma . Nga ma˰ yaw tsaˬ yaw dawˇ jeˬ ngehˬ-euˬ k'aw˰ , jaˬ myaw˰ myaw˰-eu tsawˇ haˬ ngaˇ lehˇ ehˇ laˇ gaˇ ya daˬ-euˬ ma .
47006009	Aˬ cawˬ tiˬ g'aˬ-iˬ maˬ siˬ nya-eu tsawˇ haˬ-ahˇ duˇ k'aw˰ , yawˬ g'aˬ na lu˰ siˬ nya-eu tsawˇ haˬ ma . Shiˇ leˇ-eu tsawˇ haˬ-ahˇ duˇ k'aw˰ , deh˰ lu˰-eu tsawˇ haˬ ma . K'ehˬ dui k'aˆ dui dui nehˬ la˰-euˬ k'aw˰ , shiˇ gaˇ maˬ keuˆ-euˬ tsawˇ haˬ ma .
47006010	Noeˬ shaˬ dui dui lu˰ gaˇ duˇ k'aw˰ , aˬ myah lu˰ laˬ k'aˬ cehˇ lu˰-eu tsawˇ haˬ ma . Iˇ shaˬ shaˬ gaˇ duˇ k'aw˰ , aˬ cawˬ g'awˬ mya ni smˇ muiˬ muiˬ laˇ ni jahˇ nehˬ-euˬ tsawˇ haˬ ma . Tiˬ jeˬ-iˬ maˬ jaˆ gaˇ duˇ k'aw˰ , yawˬ jeˬ na lu˰ jaˆ ku˰-eu tsawˇ haˬ ma .
47006011	Gawˇliˬtu meuˬ-ahˇjawˇ-eu aˬ yui˰ aˬ nyiˇ deuˬ-oˇ , naw ma˰-ahˇ bya cehˆ ni ngehˬ cawˬ-eu ma . Nga ma˰-euˬ nui ma pah dzeh nehˬ-eu ma .
47006012	Naw ma˰ g'aˇ duˬ nga ma˰-euˬ g'oeˇ-eu gaˬ-eu nui ma piˬ tehˬ taˬ-euˬ maˬ ngeuˇ . Nga ma˰ g'aˇ duˬ naw ma˰-euˬ g'oeˇ-eu gaˬ-eu nui ma piˬ tehˬ taˬ-euˬ meh .
47006013	Naw ma˰-ahˇ ngaˬ-euˬ zaˬ lo˰-ehˇ sawˇ-awˇ ngehˬ cawˬ lu˰-eu ma . Naw ma˰ k'oeˇ taˆ nga ma˰ nui ma taˬ-eu lo˰-ehˇ , nga ma˰ k'oeˇ taˆ naw ma˰ nui ma taˬ nehˬ la˰-awˬ . Naw ma˰-euˬ nui ma jeˇ lo ni pah nehˬ la˰-awˬ .
47006014	Ka li-ahˇ maˬ jah-eu tsawˇ haˬ deuˬ nehˬ-ehˇ nui ma tiˬ gaˇ ta˰-awˇ taˬ deh˰ . K'oeˇ lo˰-ehˇ maˬ geu˰ nya-a . Yaw tsaˬ yaw dawˇ jeˬ hawˇ-eu maˬ tsaˬ maˬ dawˇ-eu jeˬ aˬ joˆ-ehˇ tiˬ gaˇ ta˰ nya nmˇ . Yaw sheh˰ hawˇ-eu yaw zahˇ aˬ joˇ-ehˇ tiˬ gaˇ jawˇ nya nmˇ .
47006015	Ka li hawˇ-eu Neh˰ sahˬ paˬ aˬ joˆ-ehˇ tiˬ gaˇ dzoeˇ leˇ nya nmˇ . Ka li-ahˇ jah-eu tsawˇ haˬ-aˬ , Ka li-ahˇ maˬ jah-eu tsawˇ haˬ nehˬ-ehˇ aˬ joˆ-ehˇ bawˆ leˇ nya nmˇ .
47006016	Miˬyehˇ-euˬ uˬ duˬ tahˬ nymˇ hawˇ-eu lawˇ ci˰ zaˬ-euˬ tahˬ pahˬ aˬ ma mawˇ kawˇ aˬ joˆ-ehˇ tiˬ gaˇ jaˆ nya nmˇ . Aˬ dui-aˬ , deh˰ lu˰-eu Miˬyehˇ-euˬ uˬ duˬ tahˬ nymˇ pyeu˰-eu ma . Jaˇli˰ la˰ k'oeˇ Miˬyehˇ heu lo˰-ehˇ ehˇ taˬ-euˬ meh . " Ngaˬ-euˬ tsawˇ haˬ nehˬ-ehˇ jawˇ-awˇ , yaw˰ ma˰ nehˬ-ehˇ cah ma . Ngaˇ yaw˰ ma˰-euˬ Miˬyehˇ geu˰-awˇ , yaw˰ ma˰ ngaˬ-euˬ tsawˇ haˬ geu˰ ma . "
47006017	" Aˬ yaw˰ ma˰-ahˇ naw ma˰ g'awˬ-awˇ , byehˇ dzeh ya˰-awˇ doˆ laˇ-awˬ " lehˇ , Sahˬpaˬ Miˬyehˇ ehˇ taˬ-euˬ meh . " Maˬ shawˇ-eu jeˬ-ahˇ taˬ toeˬ ciˆ . Naw ma˰-ahˇ ngaˇ ha geu˰ nehˬ ma .
47006018	Ngaˇ naw ma˰-euˬ aˬ da geu˰-awˇ , naw ma˰ ngaˬ-euˬ zaˬ geu˰ ma lehˇ , Baoˬ huiˬ Sahˬpaˬ Miˬyehˇ ehˇ meh . "
47007001	Ngaˇ gaˬ dui dui-eu cawˬ deuˬ-oˇ , Miˬyehˇ aˬ dui-ahˇ k'oeˇ lo˰-ehˇ saˇ jaˇ dzaˬ taˬ-euˬ miˇ neh , aˬ dui-euˬ g'awˇ mawˇ hawˇ-eu sa˰ laˇ-ahˇ bi jaw˰-iˇ nya-eu yawˬ jeˬ na lu˰-ahˇ tsiˬ shawˇ dzeh-awˇ , Miˬyehˇ-ahˇ yaw zeu baw-awˇ guˆ-eu la˰ k'oeˇ yaw muiˬ yaw shawˇ shawˇ-ehˇ byah byah ni deh˰ kaˇ-euˇ .
47007002	Nga ma˰ g'aˇ duˬ naw ma˰-euˬ nui ma pah nehˬ la˰-awˬ . Tsawˇ haˬ tiˬ g'aˬ-ahˇ-iˬ nga ma˰ maˬ mˇ lehˬ haw-aˬ . Tsawˇ haˬ tiˬ g'aˬ-ahˇ-iˬ nga ma˰ maˬ laˆ cawˆ haw-aˬ . Tsawˇ haˬ tiˬ g'aˬ-ahˇ-iˬ nga ma˰ maˬ myaw˰ maˬ shuiˇ haw-aˬ .
47007003	Ngaˇ heu lo˰-ehˇ ehˇ-eu-aˬ , naw ma˰ k'oeˇ taˆ iˬ baˇ taˬ-awˇ ehˇ-eu maˬ ngeuˇ . Ngaˬ neh ehˇ dzeuˇ ya˰-euˬ lo˰-ehˇ , deh˰ ngeh maˬ ehˇ , shiˇ ngeh maˬ ehˇ , maˬ g'awˬ-iˇ ni naw ma˰-ahˇ nga ma˰ g'oeˇ lu˰ gaˬ lu˰ ma .
47007004	Naw ma˰-ahˇ ngaˇ bya cehˆ ni ngehˬ cawˬ lu˰-eu ma . Naw ma˰-ahˇ ngaˇ nui k'ahˇ shiˇ dui dui nya . Nga ma˰ shaˬ zahˬ ya tahˬ puˬ dui dui k'aw˰ , ngaˬ-euˬ nui ma k'aˬ duˬ ni jaˆ lu˰ ma . Ngaˇ laˬ k'aˬ cehˇ-eu byah k'aˇ lu˰ ma .
47007005	Nga ma˰ Maˬgeˬdawˇniˆ miˇ k'ahˬ-ahˇ laˇ keuˆ-euˬ k'aw˰ , yaw saˇ maˬ o˰ nya . Yawˬ paw na lu˰ shaˬ zahˬ keuˆ le teuˇ le-awˇ , aˬ cawˬ nehˬ-ehˇ ya ja dzaˬ-eu uˬ ta˰ , nui ma la˰ k'oeˇ guˆ-eu jeˬ pi lu˰-eu ma .
47007006	Ehˇ k'aw˰ , nui ma cawˆ-eu deuˬ-ahˇ g'aˬ bi˰-eu Miˬyehˇ-aˬ , Tiˇtuˆ-ahˇ bi laˇ-eu la˰ k'oeˇ nga ma˰-euˬ nui ma-ahˇ g'aˬ bi˰ lahˬ la˰-euˬ meh .
47007007	Aˬ yaw˰ laˇ-euˬ baˬ da neh teh˰-ehˇ nga ma˰ g'aˬ ahˇ laˇ-euˬ maˬ ngeuˇ . Naw ma˰ aˬ yaw˰-ahˇ aˬ joˆ-ehˇ g'aˬ bi˰-euˬ gaˇ kawˆ aˬ yaw˰ ja mehˬ nehˬ la˰-euˬ miˇ neh , nga ma˰ g'aˬ ahˇ laˇ-euˬ ma . Naw ma˰ ngaˬ-ahˇ aˇ naˆ ni mawˇ maw˰-eu gaˇ kawˆ maˬ ehˇ , pyeu˰ dzeuˇ ya˰-euˬ gaˇ kawˆ-ahˇ naw ma˰ aˇ naˆ ni noeˬ shaˬ lu˰-eu gaˇ kawˆ maˬ ehˇ , naw ma˰ ngaˇ jawˇ paw aˇ naˆ ni pyawˬ maw˰-eu gaˇ kawˆ maˬ ehˇ , nga ma˰-ahˇ aˬ yaw˰ dzawˇ mehˬ la˰-euˬ meh . K'oeˇ miˇ neh , ngaˇ laˬ k'aˬ cehˇ-eu maˬ ehˇ jiˇ coeˇ nya .
47007008	Ngaˬ neh bo˰-euˬ sahˬ bo˰ k'oeˇ ta˰ naw ma˰-ahˇ bi noeˬ shaˬ-euˬ k'aw˰ , sahˬ bo˰ k'oeˇ ta˰-ahˇ ngaˬ neh bo˰-euˬ gaˇ ngaˇ nui ma maˬ saˇ-ehˇ maˬ g'eh . Sahˬ bo˰ k'oeˇ ta˰ baˬ da neh naw ma˰ tiˬ k'ehˬ tiˬ yamˬ ya noeˬ shaˬ lu˰ gaˇ ngaˇ ya mawˇ law nmˇ-aˬ , ngaˇ nui ma maˬ saˇ-eu k'aw˰ baw teh˰-a .
47007009	Ehˇ k'aw˰ , nymˬ-mˇ ngaˇ laˬ k'aˬ cehˇ-eu ma . Heu lo˰-ehˇ ehˇ ngeh , naw ma˰ noeˬ shaˬ ni ya bo˰-euˬ miˇ neh laˬ k'aˬ cehˇ-eu ma lehˇ ehˇ maw˰-eu maˬ ngeuˇ . Naw ma˰ k'oeˇ lo˰-ehˇ noeˬ shaˬ-euˬ k'oeˇ baˬ da neh , naw ma˰ yaw deh˰ deh˰ paˇ-euˬ gaˇ ngaˇ laˬ k'aˬ cehˇ-eu ma lehˇ ehˇ maw˰-eu ma . Nga ma˰ baˬ da neh naw ma˰ maˬ ya smˬ-iˇ-eu g'aˇ duˬ , Miˬyehˇ nui ma tsaˬ-eu la˰ k'oeˇ naw ma˰ k'oeˇ lo˰-ehˇ ya noeˬ shaˬ-euˬ jeˬ pyeu˰-eu meh .
47007010	Miˬyehˇ nui ma tsaˬ-eu la˰ k'oeˇ ya noeˬ shaˬ-eu jeˬ-aˬ , nui ma-ahˇ bi noeˬ paˇ-awˇ , ka k'o˰-eu jeˬ za ni sheuˬ g'eh-eu jeˬ pyeu˰-eu meh . K'oeˇ baˬ da neh nui ma maˬ saˇ-ehˇ g'eh-eu maˬ loˬ-a . Ehˇ k'aw˰ , tsawˇ haˬ zaˬ-ahˇ ta˰ leˇ-awˇ noeˬ shaˬ-eu jeˬ-aˬ , shiˇ-eu jeˬ-ahˇ uˬ duˬ duˬ leˇ-eu meh .
47007011	Naw ma˰ neh noeˬ shaˬ-euˬ k'oeˇ-ahˇ Miˬyehˇ aˬ joˆ-ehˇ jahˇ-euˬ gaˇ shaˇ noeˬ haw sheˇ . Naw ma˰ guiˬ lahˬ sa˰ laˇ paw nui ma keuˆ dui dui laˇ-euˬ meh . Naw ma˰ yawˬ ha maˬ mˇ lehˬ-euˬ gaˇ kawˆ bi siˬ bi mawˇ maw˰ dui dui laˇ-euˬ meh . Yaw tsaˬ yaw dawˇ la˰ k'oeˇ nui ma pehˇ-eu , k'ahˬ lahˇ-eu , ngaˬ-ahˇ mawˇ maw˰ dui dui-eu , ngaˬ-euˬ g'aˇ duˬ nui ma keuˆ dui dui-eu , yaw lehˬ mˇ gaˇ yaw k'aˆ-ehˇ daˇ nehˬ maw˰-eu , heu deuˬ naw ma˰-euˬ la˰ k'oeˇ pyeu˰ doˆ laˇ-euˬ meh . Yawˬ jeˬ na lu˰ la˰ k'oeˇ yawˬ ha maˬ lehˬ maˬ ca-eu gaˇ kawˆ bya cehˆ ni doˆ laˇ ni naw ma˰ deh˰-euˬ meh .
47007012	K'oeˇ miˇ neh , sahˬ bo˰ k'oeˇ ta˰ ngaˇ bo˰-euˬ k'aw˰ , aˬ cawˬ-ahˇ mˇ lehˬ-euˬ tsawˇ haˬ g'aˇ duˬ bo˰-euˬ maˬ ngeuˇ . Aˬ cawˬ mˇ lehˬ gaˇ ya daˬ-euˬ tsawˇ haˬ g'aˇ duˬ bo˰-euˬ k'aw˰ maˬ ngeuˇ . Nga ma˰ g'aˇ duˬ naw ma˰ nui ma aˇ naˆ ni keuˆ-eu gaˇ kawˆ Miˬyehˇ mehˬ shi naw ma˰ siˬ duˬ mawˇ duˬ nya ni bo˰-euˬ ma .
47007013	K'oeˇ baˬ da neh , nga ma˰-euˬ nui ma g'aˬ tiˬ tiˆ lahˬ laˇ-euˬ ma . Nga ma˰-euˬ nui ma g'aˬ tiˬ tiˆ lahˬ laˇ-euˬ teh˰ maˬ ngeuˇ-a siˬ . Tiˇ tuˆ-euˬ nui ma g'aˬ doeˇ dah k'aˇ za ni naw ma˰ dawˬ tawˆ lu˰ caw ba nehˬ-euˬ miˇ neh Tiˇtuˆ laˬ k'aˬ cehˇ-eu k'oeˇ , nga ma˰-ahˇ laˬ k'aˬ cehˇ-eu jeˬ bi lahˬ laˇ gaˇ duˇ miˇ-a .
47007014	Naw ma˰-euˬ gaˇ kawˆ Tiˇtuˆ-ahˇ ngaˇ k'ahˬ sehˇ jehˆ-euˬ ma . K'oeˇ lo˰-ehˇ k'ahˬ sehˇ jehˆ-euˬ baˬ da neh ngaˇ daˬ ga k'aˇ maˬ za . Nga ma˰ naw ma˰-ahˇ aˬ myah lu˰ k'aˇ ngeuˇ-eu lo˰-ehˇ dawˇ coe ni ehˇ-euˬ ma . Tiˇtuˆ mehˬ shi nga ma˰ k'ahˬ sehˇ jehˆ-euˬ k'oeˇ k'aw˰ , k'aˇ ngeuˇ-eu lo˰-ehˇ naw ma˰-ahˇ ehˇ-eu ma .
47007015	Aˬ yaw˰ neh naw ma˰-ahˇ mehˬ nehˬ tsoˆ nehˬ-euˬ jeˬ-ahˇ naw ma˰ naˇ haˬ geu˰ maw˰-eu nui ma ahˇ-awˇ , Miˬyehˇ mehˬ shi naw ma˰ guˆ-awˇ yaw dzuˬ dzuˬ-eu la˰ k'oeˇ aˬ yaw˰-ahˇ ha geu˰ nehˬ-euˬ gaˇ aˬ yaw˰ paˇ noeˬ mawˇ leˇ ngeh , aˬ yaw˰-euˬ nui ma la˰ k'oeˇ naw ma˰-ahˇ gaˬ-eu jeˬ bi lehˬ lehˬ laˇ-euˬ meh .
47007016	Ngaˇ naw ma˰-ahˇ nui ma taˬ coeˇ-eu miˇ neh laˬ k'aˬ cehˇ dui dui nya .
47008001	Aˬ yui˰ aˬ nyiˇ Ka li zaˬ deuˬ-oˇ , Maˬgeˬdawˇniˆ miˇ k'ahˬ-ahˇ jawˇ-eu Ka li zaˬ aˇ muˇ deuˬ k'oeˇ taˆ Miˬyehˇ guiˬ lahˬ keuˆ le-euˬ gaˇ kawˆ naw ma˰-ahˇ bi si˰ maw˰ miˇ-a .
47008002	Shaˬ-eu zahˬ-eu g'awˬ mya jeˬ lawˬ haw gaˇ aˬ yaw˰ ma˰ ya daˬ-euˬ k'aw˰ , maˬ ehˇ jiˇ coeˇ ni la˰ k'aˬ cehˇ-eu meh . K'oeˇ miˇ neh aˬ yaw˰ ma˰ yaw shaˬ shaˬ dui dui k'aw˰ , damˬ nehˬ-eu paw tiˬ paw˰-iˬ g'aˬ byehˆ maˬ byehˆ-a .
47008003	Aˬ yaw˰ ma˰ k'aˇ g'eh nya gaˇ keuˆ ni damˬ nehˬ-eu uˬ ta˰ , maˬ g'eh nya gaˇ keuˆ ni k'aw˰ damˬ-eu meh lehˇ naw ma˰-ahˇ ngaˇ ehˇ tsehˆ peuˬ ma . Aˬ yaw˰ ma˰ yawˬ haˇ yawˬ ha noeˬ siˬ noeˬ mawˇ-eu la˰ k'oeˇ ,
47008004	Yuˇdaˆ miˇ k'ahˬ-ahˇ jawˇ-eu Miˬyehˇ-euˬ tsawˇ haˬ-ahˇ caw ba nehˬ-eu g'aˇ duˬ bi damˬ nehˬ la˰ lehˇ nga ma˰-ahˇ shaˇ-eu meh .
47008005	K'oeˇ-aˬ , nga ma˰ neh noeˬ tmˬ taˬ-euˬ ta˰-ehˇ dzehˬ leˇ taˬ-euˬ jeˬ pyeu˰-eu meh . Yaw beh tiˬ tiˆ , aˬ yaw˰ ma˰-euˬ g'awˇ mawˇ Sahˬpaˬ Yeˬsuˇ-ahˇ a nehˬ-euˬ meh . Nyiˬ tiˆ tiˬ tiˆ , Miˬyehˇ nui ma tsaˬ-eu lo˰-ehˇ aˬ yaw˰ ma˰-euˬ g'awˇ mawˇ nga ma˰-ahˇ a nehˬ la˰-euˬ meh .
47008006	K'oeˇ miˇ neh , Tiˇtuˆ aˬ yaw˰ naw ma˰ jawˇ gaˇ g'oeˇ-eu gaˬ-eu jeˬ-ahˇ ta˰-eu gaˇ heu hmˬ mˇ-eu g'aˇ duˬ dahˬ beh nehˬ le-euˬ g'aˬ pyeu˰-eu lo˰-ehˇ , aˇ saˬ saˬ ngeh keuˆ ni mˇ daˆ le˰-eu g'aˇ duˬ aˬ yaw˰-ahˇ nga ma˰ g'aˬ bi˰-euˬ ma .
47008007	Naw ma˰-aˬ , yawˬ paw na lu˰ maˬ gaˇ dui dui-eu meh . Jah-eu paw maˬ ehˇ , ngehˬ-eu tmˇ-eu paw maˬ ehˇ , zaˬ siˬ tsawˇ gahˇ paw maˬ ehˇ , caw ba nehˬ maw˰-eu nui ma ahˇ-eu paw maˬ ehˇ , nga ma˰-ahˇ g'oeˇ-eu gaˬ-eu paw maˬ ehˇ , maˬ gaˇ dzehˬ-eu meh . K'oeˇ miˇ neh , g'oeˇ-eu gaˬ-eu jeˬ-ahˇ ta˰-eu gaˇ heu hmˬ la˰ k'oeˇ k'aw˰ , nui ma keuˆ-awˇ bi damˬ maw˰-eu ma .
47008008	Maˬ mˇ-ehˇ maˬ g'eh nya-a lehˇ naw ma˰-ahˇ ciˬ pi nehˬ-eu maˬ ngeuˇ . Aˬ cawˬ caw ba maw˰-eu nui ma aˇ naˆ ni ahˇ-eu gaˇ kawˆ naw ma˰-ahˇ bi siˬ bi mawˇ-eu la˰ k'oeˇ , naw ma˰-euˬ g'oeˇ-eu gaˬ-eu jeˬ aˇ naˆ ni duˬ-eu ciˇ-eu gaˇ kawˆ ngaˇ siˬ duˬ maw˰-eu ma .
47008009	Aˬ dui-euˬ Sahˬpaˬ Yeˬsuˇ Ka li neh mˇ nehˬ la˰-euˬ guiˬ lahˬ-ahˇ naw ma˰ siˬ nya lu˰ meh . Aˬ yaw˰ smˇ muiˬ muiˬ dui dui-eu k'aw˰ , naw ma˰ g'aˇ duˬ iˇ shaˬ zaˬ pyeu˰ le-euˬ meh . Aˬ yaw˰ iˇ shaˬ shaˬ-euˬ baˬ da neh naw ma˰ smˇ muiˬ bi muiˬ laˇ-eu g'aˇ duˬ , k'oeˇ lo˰-ehˇ mˇ le-euˬ meh .
47008010	Gaˇ kawˆ heu hmˬ-ahˇ ta˰ leˇ-awˇ , ngaˇ naw ma˰-ahˇ heu lo˰-ehˇ g'aˬ bi˰-eu ma . Miˇ nui k'o˰ naw ma˰ neh beh-euˬ gaˇ heu hmˬ nymˬ-mˇ mˇ luiˆ jiˇ-eu tsaˬ meh . Naw ma˰-aˬ , mˇ beh beh-euˬ deuˬ pyeu˰-eu teh˰-ehˇ maˬ ngeuˇ ni , nui ma keuˆ beh beh-euˬ deuˬ k'aw˰ pyeu˰-eu meh .
47008011	Gaˇ heu hmˬ-ahˇ tiˬ poˆ paˇ daw˰ leˇ-awˇ mˇ luiˆ-awˬ . Aˇ dahˬ beh ngeh nui ma keuˆ-euˬ lo˰-ehˇ mˇ luiˆ-eu g'aˇ duˬ k'aw˰ nui ma keuˆ-eu la˰ k'oeˇ , naw ma˰ k'aˇ g'eh nya-eu lo˰-ehˇ damˬ-awˬ .
47008012	Damˬ maw˰-eu nui ma ahˇ naˇ , naw ma˰ k'aˇ g'eh nya-eu lo˰-ehˇ damˬ-euˬ gaˇ Miˬyehˇ ha geu˰ nehˬ la˰ teh˰-a . Maˬ g'eh nya gaˇ keuˆ ni damˬ-awˬ lehˇ maˬ ehˇ-a .
47008013	Aˬ cawˬ-euˬ k'aˆ behˆ bi pyaˇ dzehˬ-awˇ naw ma˰-euˬ k'aˆ behˆ bi kah dzehˬ-eu lehˇ ngaˇ jahˇ-eu maˬ ngeuˇ .
47008014	Ehˇ k'aw˰ , nymˬ-mˇ naw ma˰ maˬ gaˇ dzehˬ-eu miˇ neh , shaˬ-eu deuˬ-ahˇ caw ba nehˬ-eu tsaˬ meh . Aˬ kaˇ aˬ cawˬ maˬ gaˇ dzehˬ laˇ-awˇ naw ma˰ shaˬ le ngeh , aˬ cawˬ naw ma˰-ahˇ paˇ caw ba nehˬ la˰ teh˰-a . K'oeˇ lo˰-ehˇ mˇ-eu la˰ k'oeˇ tiˬ paw tiˇ paw di laˇ teh˰-a .
47008015	Jaˇli˰ la˰ k'oeˇ ehˇ taˬ-euˬ lo˰-ehˇ , " G'awˬ mya ni g'oˆ uiˬ-euˬ g'aˬ maˬ jaˆ myaˬ dzehˬ-ehˇ , ui cuiˆ teh˰-ehˇ g'oˆ uiˬ-euˬ g'aˬ maˬ jaˆ cuiˆ dzehˬ-aˇ . "
47008016	Ngaˇ naw ma˰ g'aˇ duˬ nui ma keuˆ-eu lo˰-ehˇ , Tiˇtuˆ k'aw˰ nui ma keuˆ ni Miˬyehˇ jahˇ-euˬ miˇ neh , Miˬyehˇ-euˬ guiˬ lahˬ-ahˇ ja ceuˬ ngeh maˬ jiˇ nya .
47008017	Nga ma˰ neh shaˇ-euˬ dawˬ-ahˇ aˬ yaw˰ geu˰ nehˬ la˰-euˬ teh˰-ehˇ maˬ ngeuˇ ni , naw ma˰-ahˇ caw ba nehˬ maw˰-eu nui ma ahˇ-eu miˇ neh , aˬ yawˇ yaw˰ noeˬ tsehˆ-awˇ naw ma˰ jawˇ gaˇ oe-euˬ meh .
47008018	Laˬ k'aˬ cehˇ-eu Guiˬ lahˬ dawˬ mehˬ-eu gaˇ la˰ k'oeˇ Ka li zaˬ aˇ muˇ dawˬ tawˆ lu˰ yaw zeu baw dui dui-eu nga ma˰-euˬ aˬ nyiˇ tiˬ g'aˬ-ahˇ k'aw˰ , aˬ yaw˰ nehˬ-ehˇ bi oe caw-euˬ ma .
47008019	K'oeˇ uˬ ta˰ , nga ma˰ la˰ k'oeˇ caw ba nehˬ maw˰-eu nui ma ahˇ-eu gaˇ kawˆ aˬ cawˬ-ahˇ bi siˬ bi mawˇ-eu g'aˇ duˬ , Sahˬpaˬ Yeˬsuˇ-euˬ yaw sheh˰ k'ahˬ sehˇ doˆ laˇ ni g'oeˇ-eu gaˬ-eu jeˬ-ahˇ ta˰-eu gaˇ heu hmˬ-ahˇ nga ma˰ mˇ mˇ-ehˇ cah ngeh , nga ma˰ nehˬ-ehˇ bi cah-eu lehˇ aˬ yaw˰-ahˇ Ka li zaˬ aˇ muˇ deuˬ neh tseˇ doˆ taˬ-euˬ meh .
47008020	Nui ma keuˆ-awˇ damˬ taˬ-euˬ pyuˇ heu deuˬ-ahˇ nga ma˰ tuˆ tehˬ-awˇ gaˇ mˇ ngeh , aˬ cawˬ iˬ baˇ taˬ-eu jeˬ maˬ bi doˆ laˇ ni yahˇ lu˰ ma .
47008021	Sahˬpaˬ Miˬyehˇ mehˬ shi teh˰-ehˇ maˬ ngeuˇ ni , tsawˇ haˬ zaˬ-euˬ mehˬ shi k'aw˰ dawˇ coe ni mˇ-eu g'aˇ duˬ nga ma˰ noeˬ tsehˆ taˬ-euˬ ma .
47008022	K'oeˇ miˇ neh , nga ma˰-euˬ aˬ nyiˇ heu g'aˬ-ahˇ aˬ yaw˰ ma˰ nehˬ-ehˇ k'ehˇ g'eh le˰-euˬ ma . Nga ma˰ aˬ yaw˰-ahˇ g'awˬ mya poˆ lawˬ haw-eu la˰ k'oeˇ , aˬ yaw˰ aˬ myah lu˰ caw ba maw˰-eu nui ma ahˇ-eu gaˇ kawˆ siˬ duˬ taˬ-euˬ ma . Nymˬ-mˇ aˬ yaw˰ naw ma˰-ahˇ jah coeˇ-eu nui ma paˇ ahˇ-eu miˇ neh , yaw beh naˆ maˬ tseˇ nui ma keuˆ dui dui lu˰ meh .
47008023	Tiˇtuˆ g'aˬ-aˬ , ngaˬ-euˬ gaˇ mˇ cawˬ pyeu˰-eu lo˰-ehˇ , ngaˬ nehˬ-ehˇ tiˬ kawˆ lo˰-ehˇ naw ma˰-ahˇ caw ba-eu gaˇ mˇ lu˰ meh . Aˬ yaw˰ nehˬ-ehˇ oe caw-euˬ aˬ yui˰ aˬ nyiˇ nui deuˬ-aˬ , Ka li-euˬ yaw sheh˰ k'ahˬ sehˇ bi doˆ laˇ-eu g'aˇ duˬ Ka li zaˬ aˇ muˇ deuˬ-euˬ dah zaˇ oe-euˬ meh .
47008024	Naw ma˰-euˬ gaˇ kawˆ nga ma˰ neh k'ahˬ sehˇ jehˆ-euˬ lo˰-ehˇ ngeuˇ ngaˇ lehˇ , Ka li zaˬ aˇ muˇ dawˬ tawˆ lu˰-ahˇ bi siˬ bi mawˇ duˬ leˇ-eu g'aˇ duˬ , naw ma˰-euˬ g'oeˇ-eu gaˬ-eu jeˬ aˬ yaw˰ ma˰-ahˇ mehˬ nehˬ-awˬ .
47009001	Yuˇdaˆ miˇ k'ahˬ-ahˇ jawˇ-eu Miˬyehˇ-euˬ tsawˇ haˬ deuˬ-ahˇ caw ba-eu pyuˇ daˬ gaˇ kawˆ naw ma˰-ahˇ ngaˇ sahˬ bo˰ bo˰ nehˬ-eu maˬ paˇ loˬ meh .
47009002	Naw ma˰ caw ba maw˰-eu nui ma ahˇ meh lehˇ ngaˇ siˬ nya-awˇ , Maˬgeˬdawˇniˆ miˇ k'ahˬ-ahˇ jawˇ-eu Ka li zaˬ deuˬ-ahˇ naw ma˰-euˬ gaˇ kawˆ ngaˇ k'ahˬ sehˇ jehˆ mehˬ g'aˬ-euˬ ma . " Aˬgaˬyaˇ miˇ k'ahˬ-ahˇ jawˇ-eu Ka li zaˬ deuˬ-aˬ , miˇ nui k'o˰ ba neh caw ba nehˬ-eu g'aˇ duˬ lehˬ hmˬ dah taˬ-euˬ meh " lehˇ ngaˇ ehˇ nehˬ-euˬ ma . Naw ma˰ nui ma keuˆ-eu gaˇ kawˆ ya gaˬ ngeh , aˬ yaw˰ ma˰ dawˬ tawˆ lu˰ ehˇ g'aˬ ni nui ma keuˆ laˇ-euˬ meh .
47009003	Naw ma˰ gaˇ kawˆ nga ma˰ neh k'ahˬ sehˇ jehˆ taˬ-euˬ k'oeˇ yaw˰ ngeh˰-ehˇ maˬ ya bi pyeu˰-eu g'aˇ duˬ , aˬ nyiˇ heu deuˬ-ahˇ naw ma˰ jawˇ gaˇ ngaˇ k'ehˇ g'eh le˰-euˬ ma . Ngaˬ neh ehˇ dzeuˇ-euˬ lo˰-ehˇ caw ba-eu g'aˇ duˬ naw ma˰ lehˬ hmˬ dah taˬ-euˬ duˇ .
47009004	Ehˇ k'aw˰ , Maˬgeˬdawˇniˆ miˇ k'ahˬ-ahˇ jawˇ-eu tsawˇ haˬ deuˬ ngaˬ nehˬ-ehˇ oe ngeh , naw ma˰ maˬ lehˬ hmˬ taˬ ni jawˇ gaˇ ya mawˇ naˇ , naw ma˰ daˬ ga-eu gaˇ kawˆ ngaˇ maˬ paˇ ehˇ nahˇ miˇ-a . Naw ma˰-ahˇ jah jah-ehˇ k'ahˬ sehˇ jehˆ-euˬ nga ma˰ k'aw˰ aˇ naˆ ni daˬ ga nmˇ .
47009005	K'oeˇ miˇ neh , ngaˬ-euˬ g'awˇ mawˇ naw ma˰ jawˇ gaˇ maˬ oe mi naˆ-ehˇ , naw ma˰ neh damˬ ma lehˇ ehˇ taˬ-euˬ lo˰-ehˇ bi laˆ dah taˬ jiˇ-eu g'aˇ duˬ , aˬ nyiˇ heu deuˬ-ahˇ jeˬ huˬ k'ehˇ g'eh le˰-eu tsaˬ-eu duˇ lehˇ ngaˇ noeˬ-eu ma . K'oeˇ miˇ neh , ngaˇ oe keuˆ ngeh naw ma˰ laˆ uiˬ g'aˬ jiˇ-awˇ , aˬ cawˬ ehˇ-eu miˇ neh damˬ-eu maˬ ngeuˇ-ehˇ , yawˬ ha nui ma keuˆ-awˇ damˬ-euˬ jeˬ pyeu˰-eu gaˇ kawˆ aˬ cawˬ-ahˇ mawˇ leˇ teh˰-a .
47009006	Ngaˇ ehˇ maw˰-eu-aˬ , heu lo˰-ehˇ ma . Ui cuiˆ teh˰-ehˇ sehˬ-euˬ tsawˇ haˬ-aˬ , ui cuiˆ teh˰-ehˇ ya yehˬ teh˰-a . G'awˬ mya ni sehˬ-euˬ tsawˇ haˬ-aˬ , g'awˬ mya ni ya yehˬ teh˰-a .
47009007	K'oeˇ miˇ neh , aˬ yaw˰ g'aˬ yaw˰ yawˬ ha neh k'aˇ noeˬ tsehˆ taˬ-euˬ lo˰-ehˇ damˬ-awˬ . Nui ma maˬ keuˆ ni damˬ-eu maˬ ehˇ , aˬ cawˬ ehˇ-eu miˇ neh damˬ-eu maˬ ehˇ , taˬ bi pyeu˰ . Aˬ jeˬ miˇ neh ehˇ naˇ , laˬ k'aˬ tiˬ cehˇ damˬ-eu tsawˇ haˬ-ahˇ Miˬyehˇ gaˬ-eu meh .
47009008	Naw ma˰ yawˬ ha g'aˇ duˬ k'aˇ loˬ-eu jeˬ tiˬ byah ni jaˆ laˇ-awˇ , aˬ cawˬ-ahˇ caw ba nehˬ nya-eu g'aˇ duˬ aˇ dzehˬ k'aw˰ tiˬ byah ni jaˆ laˇ ni , Miˬyehˇ naw ma˰-ahˇ guiˬ lahˬ bi˰ nehˬ nya-eu meh .
47009009	Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Shaˬ zaˬ zahˬ zaˬ deuˬ-euˬ g'aˇ duˬ , g'awˬ mya ni damˬ nehˬ-eu tsawˇ haˬ , yawˬ ha neh g'awˬ shaˬ gaˬ-euˬ k'oeˇ , mˬ maˬ maˬ byaˆ zaˇ ziˇ zi˰ meh . "
47009010	Ka-eu g'aˇ duˬ siˬ yoeˬ hawˇ-eu dzaˬ-eu g'aˇ duˬ kaˬ muˇ bi˰-eu Miˬyehˇ-aˬ , naw ma˰ damˬ-eu jeˬ-ahˇ ta˰ leˇ-eu loˬ-eu siˬ yoeˬ nuiˆ yoeˬ dawˬ tawˆ lu˰ bi˰ nehˬ la˰-eu uˬ ta˰ , naw ma˰ nui ma keuˆ-awˇ damˬ-eu jeˬ siˬ le loˆ le-awˇ g'awˬ mya ni za laˇ ni caw ba teh˰-a .
47009011	Naw ma˰ neh damˬ-euˬ jeˬ-ahˇ nga ma˰ sha miˇ nehˬ-eu baˬ da neh , aˬ cawˬ g'awˬ mya ni Miˬyehˇ-ahˇ ja ceuˬ ni naw ma˰ aˬ myah lu˰ damˬ nya-eu g'aˇ duˬ , Miˬyehˇ naw ma˰-ahˇ smˇ muiˬ bi muiˬ laˇ teh˰-a .
47009012	Aˬ jeˬ miˇ neh ehˇ naˇ , naw ma˰ heu lo˰-ehˇ mˇ-eu heu-aˬ , Miˬyehˇ-euˬ tsawˇ haˬ loˬ lu˰-eu tsahˇ-ahˇ gaˇ dahˇ tsoeˬ leˇ-eu teh˰ maˬ ngeuˇ-a . Miˬyehˇ-euˬ guiˬ lahˬ-ahˇ ja ceuˬ-eu jeˬ k'aw˰ maˬ ehˇ jiˇ coeˇ ni bi doˆ laˇ-eu meh .
47009013	Naw ma˰ Ka li-euˬ Laˬ k'aˬ cehˇ-eu Guiˬ lahˬ dawˬ-ahˇ saˇ jaˇ zi˰ gaˇ maˬ ehˇ , Miˬyehˇ-euˬ tsawˇ haˬ k'oeˇ deuˬ hawˇ-eu aˬ yaw˰-ahˇ nui ma keuˆ-eu la˰ k'oeˇ damˬ nehˬ gaˇ maˬ ehˇ , aˬ cawˬ ya mawˇ ngeh , naw ma˰ neh mˇ-euˬ gaˇ heu-ahˇ haw-awˇ tsawˇ haˬ g'awˬ mya ni Miˬyehˇ-euˬ yaw sheh˰ k'ahˬ sehˇ-ahˇ ja ceuˬ teh˰-a .
47009014	Aˬ cawˬ naˆ maˬ tseˇ huiˬ-eu Miˬyehˇ-euˬ guiˬ lahˬ naw ma˰ la˰ k'oeˇ ahˇ-eu miˇ neh , aˬ yaw˰ ma˰ naw ma˰-ahˇ gaˬ dui g'oeˇ dui dui-eu la˰ k'oeˇ , naw ma˰ g'aˇ duˬ guiˬ lahˬ shaˇ teh˰-a .
47009015	Miˬyehˇ aˬ dui-ahˇ maˬ ehˇ jiˇ coeˇ-eu la˰ sawˬ bi˰ la˰-euˬ miˇ neh , aˬ yaw˰-euˬ guiˬ lahˬ-ahˇ ja ceuˬ kaˇ-euˇ .
47010001	Naw ma˰ nehˬ-ehˇ jawˇ naˇ nui ma nahˬ yu ni g'eh-awˇ , naw ma˰-ahˇ gaˇ mahˇ kaˬ gaˇ jawˇ naˇ nui ma huiˬ-eu g'aˬ lehˇ naw ma˰ kuˇ-eu ngaˇ Pawˇluˆ naw ma˰-ahˇ heu lo˰-ehˇ shaˇ-eu ma . Ka li-euˬ nui nahˬ nui yu hawˇ-eu g'awˬ shaˬ gaˬ-eu jeˬ la˰ k'oeˇ shaˇ-eu jeˬ pyeu˰-eu ma .
47010002	Ngaˇ naw ma˰ jawˇ gaˇ oe ngeh , nui ma huiˬ laˇ ni taˬ jahˇ nehˬ la˰ . Nga ma˰-ahˇ shiˬ shaˬ jiˇ-euˬ nui noeˬ mehˬ nah caw teh-awˇ deh˰-eu meh lehˇ ehˇ laˇ-eu deuˬ-euˬ mehˬ shi ngaˇ nui ma huiˬ-eu gaˇ kawˆ bi mawˇ ma lehˇ k'aˬ duˬ ni ehˇ tsehˆ-eu ma .
47010003	Nga ma˰-aˬ , miˇ tsaˬ k'oeˇ taˆ jawˇ lu˰-eu tsawˇ haˬ ngeuˇ ma . Ehˇ k'aw˰ , miˇ tsaˬ shiˬ shaˬ jiˇ-ahˇ ta˰-eu guiˇ deuˆ lu˰-eu maˬ ngeuˇ .
47010004	Nga ma˰ zmˬ lu˰-eu guiˇ deuˆ-eu keu ka-aˬ , miˇ tsaˬ k'oeˇ taˆ zmˬ lu˰-eu guiˇ deuˆ-eu keu ka maˬ ngeuˇ . Nga ma˰-euˬ guiˇ deuˆ-eu keu ka-aˬ , zi˰ dah ni g'eh-eu taˆ deuˬ-ahˇ laˆ cawˆ nehˬ nya-eu Miˬyehˇ-euˬ baoˬ ma . Maˬ tsaˬ maˬ dawˇ gaˇ tsawˇ pyehˇ pyehˇ-eu jeˬ-ahˇ nga ma˰ laˆ cawˆ-eu ma .
47010005	Miˬyehˇ-ahˇ siˬ nya-eu jeˬ-ahˇ k'aˇ laˆ tsoeˬ-eu nui ma huiˬ-eu mahˇ-eu jeˬ-ahˇ nga ma˰ g'eu ka-eu ma . Nui noeˬ yawˬ hmˬ na lu˰-ahˇ nga ma˰ pa˰ cu˰-awˇ , Ka li-euˬ ehˇ dawˬ bi naˇ haˬ-eu ma .
47010006	Naw ma˰ Ka li-ahˇ tiˬ byah tiˬ lo˰ saˇ jaˇ zi˰ laˇ-euˬ gaˇ nga ma˰ ya mawˇ duˬ g'aˬ naˇ , saˇ jaˇ maˬ k'aˇ zi˰-eu tsawˇ haˬ-ahˇ k'ehˬ-eu g'aˇ duˬ nga ma˰ lehˬ hmˬ taˬ-euˬ ma .
47010007	Naw ma˰-aˬ , myaˆ-ahˇ mawˇ laˇ-eu k'oeˇ taˆ paw-euˬ gaˇ kawˆ-ahˇ teh˰-ehˇ haw-eu meh . Ngaˇ Ka li-euˬ tsawˇ haˬ ma lehˇ k'aˬ duˬ ni ehˇ tsehˆ peuˬ-eu tsawˇ haˬ jawˇ-eu ngeuˇ naˇ , yawˬ ha gaˇ kawˆ yawˬ ha yaw muiˬ paˬ-ehˇ paˇ bi shaˇ noeˬ duˬ-awˬ . Aˬ jeˬ miˇ neh ehˇ naˇ , nga ma˰ k'aw˰ aˬ yaw˰ lo˰-ehˇ Ka liˬ-euˬ tsawˇ haˬ pyeu˰-eu ma .
47010008	Sahˬpaˬ Yeˬsuˇ neh nga ma˰-ahˇ bi˰ la˰-euˬ baoˬ gaˇ kawˆ ngaˇ k'ahˬ sehˇ aˇ dzehˬ jehˆ dzeuˇ-euˬ baw law hawˇ k'aw˰ , ngaˇ maˬ sha˰ dawˇ . Baoˬ k'oeˇ-aˬ , naw ma˰-euˬ jah-eu jeˬ bi huiˬ bi mahˇ laˇ-eu g'aˇ duˬ meh . Naw ma˰-ahˇ laˆ cawˆ-eu g'aˇ duˬ maˬ ngeuˇ-a .
47010009	Ngaˇ naw ma˰-ahˇ sahˬ bo˰ bo˰-awˇ guˆ tsiˬ nyeh˰-eu nga lehˇ maˬ bi g'oˆ pyawˆ maw˰ nya .
47010010	" Pawˇluˆ neh bo˰-euˬ sahˬ bo˰-aˬ , kah dui dui-awˇ g'aˬ k'aˆ dui dui meh . Ehˇ k'aw˰ , aˬ yaw˰-euˬ g'awˇ mawˇ nga ma˰ nehˬ-ehˇ jawˇ naˇ , nahˬ yu ni g'eh-awˇ , aˬ yaw˰ neh ngehˬ-euˬ dawˬ baoˬ tiˬ paw˰-iˬ maˬ ahˇ-a " lehˇ , tsawˇ haˬ tiˬ paˆ na deuˬ ehˇ teh˰-a .
47010011	K'oeˇ lo˰-ehˇ ehˇ-eu deuˬ bi g'oˆ shaw maw˰-eu-aˬ , nga ma˰ gaˇ mahˇ jawˇ ngeh naw ma˰ jawˇ gaˇ bo˰ ahˇ le˰-euˬ sahˬ bo˰ la˰ k'oeˇ ehˇ taˬ-euˬ jeˬ hawˇ-eu , nga ma˰ naw ma˰ jawˇ gaˇ oe keuˆ-awˇ mˇ le-eu jeˬ-aˬ , nyiˬ jeˬ maˬ ngeuˇ de . Tiˬ jeˬ teh˰ ma .
47010012	Yawˬ haˇ yawˬ ha maˬ gaˇ ma lehˇ noeˬ-eu tsawˇ haˬ k'oeˇ deuˬ naˆ ni nga ma˰ k'aw˰ maˬ gaˇ ma lehˇ maˬ ehˇ peuˬ-eu uˬ ta˰ , aˬ yaw˰ ma˰-ahˇ maˬ ciˬ cehˆ leˇ peuˬ nya . Aˬ yaw˰ ma˰ aˇ naˆ ni dzawˬ-eu nga . Yawˬ haˇ yawˬ ha daˇ dza dza-awˇ , yawˬ haˇ yawˬ ha sawˇ poeˬ-eu meh .
47010013	Ehˇ k'aw˰ , nga ma˰-aˬ , aˇ dzehˬ nui paw aˇ dzeuˇ dzeuˇ ni k'ahˬ sehˇ maˬ jehˆ . Miˬyehˇ neh bi mˇ la˰-euˬ gaˇ la˰ k'oeˇ k'ahˬ sehˇ jehˆ-eu teh˰ ma . Naw ma˰ nehˬ-ehˇ mˇ lu˰-eu heu k'aw˰ , Miˬyehˇ neh bi mˇ la˰-euˬ meh .
47010014	Naw ma˰ k'aw˰ , Miˬyehˇ neh nga ma˰-ahˇ bi mˇ la˰-euˬ gaˇ la˰ k'oeˇ ahˇ-eu teh˰ miˇ neh , naw ma˰ jawˇ gaˇ nga ma˰ Ka li gaˇ kawˆ Laˬ k'aˬ cehˇ-eu Guiˬ lahˬ dawˬ yuˇ-awˇ oe ngeh , k'oeˇ uˬ ta˰-ehˇ aˇ dzehˬ maˬ mˇ g'eh-aˬ .
47010015	K'oeˇ miˇ neh , nga ma˰-ahˇ bi mˇ la˰-euˬ ta˰-ehˇ aˬ cawˬ mˇ dzehˬ g'eh-eu gaˇ nga ma˰ k'ahˬ sehˇ maˬ jehˆ . Nga ma˰-aˬ , naw ma˰-euˬ jah-eu jeˬ huiˬ laˇ mahˇ laˇ gaˇ noeˬ tmˬ-awˇ , Miˬyehˇ neh bi mˇ la˰-euˬ la˰ k'oeˇ teh˰-ehˇ naw ma˰ jawˇ gaˇ k'oeˇ naˆ maˬ tseˇ huiˬ-eu gaˇ deuˬ-ahˇ ya mˇ gaˇ noeˬ tmˬ-eu ma .
47010016	K'oeˇ naˇ , naw ma˰ jawˇ-eu miˇ k'ahˬ iˇ dzeuˇ g'eh-awˇ nga ma˰ Laˬ k'aˬ cehˇ-eu Guiˬ lahˬ dawˬ mehˬ-iˇ nya teh˰-a . K'oeˇ ngeh jawˇ , aˬ cawˬ-euˬ deh yaˇ-ahˇ mˇ taˬ-euˬ jeˬ-ahˇ nga ma˰ k'ahˬ sehˇ maˬ paˇ ya jehˆ-aˇ .
47010017	Ehˇ k'aw˰ , " K'ahˬ sehˇ k'aˇ jehˆ maw˰-eu tsawˇ haˬ deuˬ Sahˬpaˬ Yeˬsuˇ neh mˇ taˬ-euˬ gaˇ kawˆ jehˆ-awˬ " lehˇ Jaˇli˰ la˰ k'oeˇ ehˇ taˬ-euˬ meh .
47010018	Yawˬ haˇ yawˬ ha maˬ gaˇ ma lehˇ noeˬ-eu tsawˇ haˬ-aˬ , ja ceuˬ paˬ-ehˇ g'eh-eu tsawˇ haˬ maˬ ngeuˇ-a . Sahˬpaˬ Yeˬsuˇ neh maˬ gaˇ meh lehˇ noeˬ-euˬ tsawˇ haˬ teh˰-ehˇ ja ceuˬ paˬ-ehˇ g'eh-eu tsawˇ haˬ pyeu˰-eu meh .
47011001	Ngaˇ aˬ dzawˬ aˇ gah-euˬ dawˬ ui cuiˆ ngehˬ gaˇ naw ma˰ bi oˇ maw˰ miˇ-a . Tiˬ poˆ oˇ nehˬ la˰-awˬ de .
47011002	Miˬyehˇ naw ma˰-ahˇ nui ma maˬ shiˇ-eu lo˰-ehˇ , ngaˇ k'aw˰ naw ma˰-ahˇ nui ma maˬ shiˇ nya . Naw ma˰ miˬ shui˰ tiˬ g'aˬ lo˰-ehˇ Ka li tiˬ g'aˬ-ahˇ teh˰-ehˇ bi dahˬ dzaˬ-iˇ-eu g'aˇ duˬ saˇ jaˇ dzaˬ nehˬ-euˬ g'aˬ ngaˇ ma .
47011003	Eˇbaˆ-ahˇ aˇ lawˇ neh mehˇ shuiˇ bi shuiˇ tawˆ-euˬ lo˰-ehˇ , Ka li-ahˇ maˇ maˇ ni shawˇ jehˆ ni gaˬ-eu naw ma˰-euˬ nui ma bi tsahˇ pyawˇ gaˇ ngaˇ k'ahˬ lahˇ dui dui nya .
47011004	Naw ma˰ jawˇ gaˇ k'aˇ laˇ-eu tsawˇ haˬ-ahˇ naw ma˰ ha geu˰-awˇ , nga ma˰ neh mehˬ-euˬ Yeˬsuˇ maˬ ngeuˇ-eu Yeˬsuˇ yawˬ g'aˬ yawˬ-euˬ gaˇ kawˆ mehˬ gaˇ naˇ haˬ-eu la˰ k'oeˇ , nga ma˰ neh naw ma˰-ahˇ bi˰-euˬ Yaw sahˇ Miˬyehˇ hawˇ-eu Laˬ k'aˬ cehˇ-eu Guiˬ lahˬ dawˬ-ahˇ beu gaˇ dui dui-eu yaw sahˇ yawˬ g'aˬ yawˬ hawˇ-eu laˬ k'aˬ cehˇ-eu guiˬ lahˬ dawˬ yawˬ jeˬ yawˬ-ahˇ naw ma˰ laˬ k'aˬ cehˇ taˆ ni ha geu˰-euˬ meh .
47011005	Huiˬ dzehˬ mahˇ dzehˬ-eu g'aˬ k'ehˇ deuˬ lehˇ naw ma˰ kuˇ-eu g'aˬ k'ehˇ k'oeˇ deuˬ naˆ maˬ tseˇ ngaˇ tiˬ paw˰-iˬ maˬ nyiˇ teˬ lehˇ noeˬ-eu ma .
47011006	Ngaˇ-aˬ , dawˬ ngehˬ-eu paw aˬ cawˬ naˆ-ehˇ maˬ bym law hawˇ k'aw˰ , zaˬ siˬ tsawˇ gahˇ paw aˬ cawˬ ta˰-ehˇ teˬ-eu tsawˇ haˬ maˬ ngeuˇ . Nga ma˰ naw ma˰-ahˇ cawˬ cawˬ ta˰ lu˰-eu la˰ k'oeˇ , aˬ joˆ-ehˇ pyeu˰-euˬ maˬ kaˬ , aˬ geu ngeh yamˬ-ahˇ maˬ kaˬ , gaˇ kawˆ heu bya cehˆ ni bi mawˇ-euˬ ma .
47011007	Miˬyehˇ-euˬ Laˬ k'aˬ cehˇ-eu Guiˬ lahˬ dawˬ mehˬ nehˬ-euˬ aˇ poeˬ , ngaˇ naw ma˰-ahˇ tiˬ jeˬ-iˬ maˬ shaˇ haw-aˬ . Naw ma˰-ahˇ taˬ huiˬ-eu g'aˇ duˬ , ngaˬ-euˬ g'awˇ mawˇ-ahˇ ngaˇ taˬ nyiˇ-euˬ ma . Ngaˇ k'oeˇ lo˰-ehˇ mˇ-euˬ lehˬ ta loˇ .
47011008	Ngaˇ naw ma˰ nehˬ-ehˇ gaˇ mˇ ngeh , Ka li zaˬ aˇ muˇ nui deuˬ neh caw ba nehˬ la˰-euˬ pyuˇ zmˬ-awˇ mˇ-euˬ ma . Maˇ maˇ ni ehˇ naˇ , naw ma˰-ahˇ caw ba-eu g'aˇ duˬ aˬ cawˬ-ahˇ tahˇ joe joe-euˬ gaˇ duˇ nya .
47011009	Naw ma˰ nehˬ-ehˇ ngaˇ jawˇ ngeh , pyuˇ loˬ laˇ k'aw˰ naw ma˰-ahˇ maˬ shaˇ haw-aˬ . Maˬgeˬdawˇniˆ miˇ k'ahˬ-ahˇ neh oe-euˬ aˬ yui˰ aˬ nyiˇ Ka li zaˬ deuˬ ngaˇ k'aˇ loˬ-eu jeˬ sha ha le-euˬ meh . Dzeuˇ laˇ ngeh naw ma˰-ahˇ tiˬ jeˬ-iˬ maˬ shaˇ haw-euˬ lo˰-ehˇ , aˬ kaˇ mehˬ hu paw k'aw˰ maˬ shaˇ ni mˇ daˆ le˰ ma .
47011010	Ka li-euˬ yaw tsaˬ yaw dawˇ jeˬ ngaˬ-euˬ la˰ k'oeˇ ahˇ-eu lo˰-ehˇ , Aˬgaˬyaˇ miˇ k'ahˬ byah-iˇ ni ngaˇ heu lo˰-ehˇ k'ahˬ sehˇ jehˆ gaˇ tiˬ g'aˬ-iˬ maˬ laˆ tsoeˬ laˇ nya-aˇ lehˇ ehˇ tsehˆ peuˬ ma .
47011011	Ngaˇ naw ma˰-ahˇ maˬ gaˬ-eu miˇ neh heu lo˰-ehˇ ehˇ-eu nga loˇ . Ngaˇ naw ma˰-ahˇ aˇ naˆ ni gaˬ-eu Miˬyehˇ siˬ nya lu˰ meh .
47011012	G'aˬ k'ehˇ k'oeˇ deuˬ g'eh nga ma˰ k'aˇ mˇ-eu lo˰-ehˇ mˇ lu˰-eu ma lehˇ ehˇ-awˇ k'ahˬ sehˇ jehˆ k'aˇ maˬ bi za ni , nymˬ-mˇ ngaˇ k'aˇ mˇ lu˰-eu jeˬ-ahˇ maˬ byehˇ dzeh ni mˇ daˆ le˰ ma .
47011013	Tsawˇ haˬ k'oeˇ deuˬ-aˬ , maˬ ngeuˇ-eu g'aˬ k'ehˇ deuˬ meh . Ka li-euˬ g'aˬ k'ehˇ jahˇ geu˰-eu mehˇ shuiˇ shuiˇ-eu tsawˇ haˬ deuˬ meh .
47011014	Aˬ yaw˰ ma˰ k'oeˇ lo˰-ehˇ g'eh gaˇ zahˬ leˇ duˬ maˬ jaˆ-a . Neh˰ Saˬdaˬ k'aw˰ yaw sheh˰ bya-eu mˬ taˆ g'aˬ k'ehˇ jahˇ geu˰ nya-eu meh .
47011015	K'oeˇ miˇ neh , aˬ yaw˰-euˬ zaˬ k'aˆ deuˬ k'aw˰ yaw tsaˬ yaw dawˇ jeˬ-euˬ zaˬ k'aˆ jahˇ geu˰ gaˇ zahˬ lehˇ k'aˇ maˬ za-a . Aˇ saˬ saˬ laˇ ngeh , aˬ yaw˰ ma˰ neh k'aˇ mˇ k'aˇ shaˇ-euˬ jeˬ aˬ yaw˰ ma˰ k'oeˇ taˆ keuˆ le teh˰-a .
47011016	Ngaˇ tiˬ poˆ paˇ ehˇ-eu ma . Tsawˇ haˬ tiˬ g'aˬ-iˬ ngaˬ-ahˇ aˬ dzawˬ nga lehˇ taˬ noeˬ nehˬ la˰ . Naw ma˰ k'oeˇ lo˰-ehˇ maˇ diˇ noeˬ naˇ k'aw˰ , ngaˇ g'eh aˬ cawˬ lo˰-ehˇ k'ahˬ sehˇ ui cuiˆ jehˆ nya paˬ-ehˇ aˬ dzawˬ tiˬ g'aˬ lo˰-ehˇ ha geu˰ nehˬ la˰-awˬ .
47011017	Nymˬ-mˇ ngaˇ ehˇ lu˰-eu heu-aˬ , Sahˬpaˬ Miˬyehˇ ngaˬ-ahˇ bi ngehˬ maw˰-eu jeˬ law nmˇ-aˬ maˬ ngeuˇ-a . K'ahˬ sehˇ jehˆ-eu gaˇ kawˆ heu-ahˇ ta˰ leˇ-awˇ , maˇ maˇ ni aˬ dzawˬ aˇ gah tiˬ g'aˬ lo˰-ehˇ ngaˇ ngehˬ lu˰-eu ma .
47011018	Ehˇ k'aw˰ , miˇ tsaˬ shiˬ shaˬ jiˇ gaˇ kawˆ tsawˇ haˬ g'awˬ mya g'aˬ k'ahˬ sehˇ jehˆ lu˰-eu miˇ neh , ngaˇ g'eh k'oeˇ lo˰-ehˇ k'ahˬ sehˇ jehˆ ma .
47011019	Naw ma˰-aˬ , zaˬ siˬ tsawˇ gahˇ ahˇ-eu miˇ neh aˬ dzawˬ aˇ gah deuˬ-euˬ dawˬ-ahˇ daˬ coeˇ oˇ coeˇ meh ehˇ lawˬ laˬ .
47011020	Aˬ cawˬ naw ma˰-ahˇ k'ehˇ dzaˬ laˇ gaˇ maˬ ehˇ , nawˬ dzaˬ k'aˆ dzaˬ laˇ gaˇ maˬ ehˇ , zuiˆ laˇ gaˇ maˬ ehˇ , daˆ dziˬ laˇ gaˇ maˬ ehˇ , baˬ ba-ahˇ tehˆ laˇ gaˇ maˬ ehˇ , naw ma˰ daˬ coeˇ meh ehˇ lawˬ laˬ .
47011021	Nga ma˰-aˬ , aˬ cawˬ-ahˇ k'oeˇ naˆ naˆ-ehˇ daˬ coeˇ oˇ coeˇ gaˇ keuˆ ni maˬ g'ahˇ keuˆ nya lehˇ sha˰ dawˬ zahˇ dawˬ ngehˬ-eu ma . Aˬ dzawˬ aˇ gah-euˬ dawˬ ngehˬ-awˇ ya ehˇ naˇ , aˬ cawˬ k'ahˬ sehˇ k'aˇ jehˆ-eu jeˬ ngaˇ k'aw˰ jehˆ peuˬ ma .
47011022	Aˬ yaw˰ ma˰ Heˬbyehˇ tsawˇ haˬ ngeuˇ naˇ , ngaˇ k'aw˰ Heˬbyehˇ tsawˇ haˬ ma . Aˬ yaw˰ ma˰ Iˇsaˬleˬlaˆ tsawˇ haˬ ngeuˇ naˇ , ngaˇ k'aw˰ Iˇsaˬleˬlaˆ tsawˇ haˬ ma . Aˬ yaw˰ ma˰ Aˬbyaˬhaˬ-euˬ zaˬ ngeuˇ naˇ , ngaˇ k'aw˰ ngeuˇ ma .
47011023	Ngaˇ tsawˇ uˬ lo˰-ehˇ ngehˬ la de . Aˬ yaw˰ ma˰ Ka li-euˬ zaˬ k'aˆ ngeuˇ naˇ , ngaˇ-aˬ , aˬ yaw˰ ma˰ naˆ maˬ tseˇ bym dzehˬ-eu Ka li-euˬ zaˬ k'aˆ ma . Aˬ yaw˰ ma˰ naˆ maˬ tseˇ ngaˇ mˇ taˬ shaˇ taˬ-euˬ jaˆ ma . Aˬ yaw˰ ma˰ naˆ maˬ tseˇ tawˬ-ahˇ uˇ haw-euˬ ma . Aˬ yaw˰ ma˰ naˆ maˬ tseˇ yahˬ caˆ neh bi jui˰ haw-euˬ ma . Aˬ yaw˰ ma˰ naˆ maˬ tseˇ shiˇ taw tehˬ ni g'awˬ mya poˆ bi k'ehˬ bi k'aˆ haw-euˬ ma .
47011024	Yuˇdaˆ tsawˇ haˬ deuˬ yahˬ caˆ neh smˬ tseˇ g'oeˬ la˰ jui˰ nehˬ la˰ gaˇ , ngaˬ poˆ keuˆ ni ngaˇ ya daˬ haw-euˬ ma .
47011025	Loˇmaˆ tsawˇ haˬ deuˬ daˇ kawˬ neh diˬ laˇ gaˇ , smˬ poˆ keuˆ ni ya daˬ haw-euˬ ma . K'aˬ lo neh biˬ laˇ gaˇ k'aw˰ , tiˬ poˆ ya daˬ-euˬ ma . Saˇ baoˬ cawˆ-iˇ-awˇ ya shaˬ haw-euˬ smˬ poˆ byah-eu ma . Tiˬ poˆ-aˬ , tiˬ nah uˬ ta˰ uˬ ci˰ tiˬ miˇ iˬ ma laˆ shaˆ-ahˇ bu-euˬ ma .
47011026	Ngaˇ tiˬ k'ehˬ maˬ taˬ ni gaˇ ma doˆ-iˇ-eu la˰ k'oeˇ , g'awˬ mya jeˬ-ahˇ guˆ k'aˇ za za-ehˇ cah-euˬ ma . Lawˇ baˬ huiˬ le gaˇ maˬ ehˇ , tahˇ joe joe laˇ gaˇ maˬ ehˇ , Yuˇdaˆ tsawˇ haˬ maˬ ngeuˇ-eu deuˬ k'ehˬ laˇ gaˇ maˬ ehˇ , guˆ guˆ-ehˇ cah-euˬ ma . Meuˬ la˰ k'oeˇ maˬ ehˇ , bawˇ tsahˬ bawˇ dahˇ-ahˇ maˬ ehˇ , iˬ ma laˆ shaˆ k'oeˇ taˆ maˬ ehˇ , guˆ-eu gaˆ-eu jeˬ-ahˇ ya tahˬ puˬ-eu uˬ ta˰ , maˬ ngeuˇ-eu Ka li zaˬ deuˬ yehˬ bawˬ-ehˇ jahˇ laˇ gaˇ guˆ guˆ-ehˇ shaˬ haw-euˬ ma .
47011027	Gaˇ mˇ dui dui-awˇ shaˬ dui dui-eu la˰ k'oeˇ , uˬ ci˰ maˬ yu˰ ni g'awˬ mya poˆ leh jeh haw-euˬ ma . Hawˬ meh˰-eu , iˇ cu˰ meh˰-eu , dzaˬ dzaˬ dawˇ dawˇ maˬ jaˆ-ehˇ ya dzahˬ-eu , dm g'aˬ dm lmˇ maˬ jaˆ-ehˇ yaw gaˆ gaˆ-eu , heu deuˬ-ahˇ daˬ dzeuˇ ya˰-euˬ ma .
47011028	Nui deuˬ gaˇ kawˆ ya shaˬ-euˬ deuˬ-ahˇ taˬ paˇ ehˇ siˬ . Ka li zaˬ aˇ muˇ dawˬ tawˆ lu˰ g'aˇ duˬ k'ahˬ lahˇ-eu jeˬ yawˬ nah na lu˰ ngaˬ-euˬ nui ma-ahˇ ciˬ tehˬ taˬ-euˬ meh .
47011029	Tsawˇ haˬ tiˬ g'aˬ na g'aˬ baˬ ngeh , ngaˬ-ahˇ g'aˬ baˬ laˇ-eu miˇ-a . Tsawˇ haˬ tiˬ g'aˬ na iˬ baˇ la˰ k'oeˇ coˬ-iˇ ngeh , ngaˬ-ahˇ noeˬ shaˬ miˇ-a .
47011030	Ngaˇ k'ahˬ sehˇ ya jehˆ naˇ , ngaˇ g'aˬ baˬ-eu gaˇ kawˆ k'ahˬ sehˇ jehˆ ma .
47011031	Ngaˇ jaˬ myaw˰ maˬ myaw˰-eu gaˇ kawˆ Sahˬpaˬ Yeˬsuˇ-euˬ Aˬda pyeu˰-eu Miˬyehˇ siˬ nya lu˰ meh . Aˬ yaw˰-euˬ tsawˇ myahˇ mˬ maˬ maˬ byaˆ zaˇ ziˇ guiˬ lahˬ huiˬ lu˰-uˇ .
47011032	Ngaˇ Daˬmaˬsehˇ meuˬ la˰ k'oeˇ jawˇ lu˰ ngeh , sahˬ paˬ Aˬleˬdaˇ-euˬ la˰ oˆ uˆ lahˇ lu˰-eu g'aˬ neh ngaˬ-ahˇ bi nyeh˰-eu g'aˇ duˬ meuˬ-euˬ lahˇ k'ehˬ-ahˇ bi lo˰ tsoeˬ jiˇ taˬ-euˬ meh .
47011033	Ehˇ k'aw˰ , meuˬ meuˬ lahˇ-euˬ kaˇ pyawˇ-ahˇ dahˇ-eu laˇ g'oˆ zaˬ-ahˇ k'aˆ kaˇ neh bi pyehˬ ka-awˇ , aˬ yaw˰-euˬ la˰-ahˇ ya dzeuˇ-iˇ-euˬ ma .
47012001	K'ahˬ sehˇ jehˆ-eu jeˬ gaˇ dahˇ maˬ tsoeˬ k'aw˰ , ngaˇ k'ahˬ sehˇ ya jehˆ meh . Nymˬ-mˇ ngaˇ Sahˬpaˬ Yeˬsuˇ neh pah mehˬ nehˬ la˰-euˬ yaw sahˇ la˰ k'oeˇ ya siˬ ya mawˇ-euˬ gaˇ kawˆ ja ma .
47012002	Dzeuˇ laˇ-euˬ tseˇ oeˬ k'o˰-ahˇ , mˬ k'oeˇ taˆ goˇ dui dui-eu tiˆ-ahˇ bi ciˬ daˆ le˰-euˬ Ka li zaˬ tiˬ g'aˬ-ahˇ ngaˇ siˬ nya ma . ( Gaˇ kawˆ k'oeˇ maˇ maˇ ni pyeu˰ dzeuˇ ya˰-euˬ jeˬ ngeuˇ-eu maˬ siˬ . Yaw sahˇ la˰ k'oeˇ ya siˬ ya mawˇ-euˬ jeˬ pyeu˰-eu maˬ siˬ . Ngaˬ-ahˇ maˬ ehˇ duˬ nya nya . Miˬyehˇ tiˬ g'aˬ teh˰-ehˇ siˬ duˬ-eu meh . )
47012003	Ngaˇ tiˬ poˆ paˇ ehˇ-eu ma . Tsawˇ haˬ k'oeˇ g'aˬ-ahˇ Baˬlaˬdiˇsuˆ miˇ k'ahˬ-ahˇ bi ciˬ daˆ keuˆ-euˬ ngaˇ siˬ nya ma . ( Heu hmˬ k'aw˰ , gaˇ kawˆ k'oeˇ maˇ maˇ ni pyeu˰ dzeuˇ ya˰-euˬ jeˬ ngeuˇ-eu maˬ siˬ . Yaw sahˇ la˰ k'oeˇ ya siˬ ya mawˇ-euˬ jeˬ pyeu˰-eu maˬ siˬ . Ngaˬ-ahˇ maˬ ehˇ duˬ nya nya . Miˬyehˇ tiˬ g'aˬ teh˰-ehˇ siˬ duˬ-eu meh . )
47012004	K'oeˇ gaˇ , tsawˇ haˬ zaˬ maˬ ehˇ mehˬ nya-eu maˬ ja doˆ peuˬ-eu jeˬ-ahˇ , tsawˇ haˬ k'oeˇ g'aˬ ya gaˬ-euˬ meh .
47012005	K'oeˇ miˇ neh , tsawˇ haˬ k'oeˇ g'aˬ-euˬ gaˇ kawˆ ja-eu maˬ ngeuˇ naˇ , ngaˬ-euˬ gaˇ kawˆ ngaˇ k'ahˬ sehˇ maˬ paˇ jehˆ ma .
47012006	Ngaˇ k'ahˬ sehˇ jehˆ maw˰ lawˬ naˇ k'aw˰ , aˬ dzawˬ aˇ gah miˇ neh maˬ ngeuˇ . Aˬ jeˬ miˇ neh ehˇ naˇ , ngeuˇ gaˇ keuˆ ni teh˰-ehˇ jehˆ-eu ma . Ehˇ k'aw˰ , ngaˇ k'ahˬ sehˇ maˬ jehˆ . Aˬ jeˬ miˇ neh ehˇ naˇ , ngaˬ neh mˇ-euˬ jeˬ-ahˇ ya mawˇ-awˇ ngaˬ neh ngehˬ-euˬ dawˬ-ahˇ ya gaˬ-euˬ uˬ ta˰-ehˇ , tsawˇ haˬ tiˬ g'aˬ-iˬ ngaˬ-ahˇ maˬ bi noeˬ huiˬ maw˰ nya .
47012007	Yaw sahˇ la˰ k'oeˇ pah mehˬ nehˬ la˰-euˬ g'awˬ mya jeˬ-ahˇ ngaˇ ya mawˇ-euˬ baˬ da neh , ngaˇ nui ma maˬ ya huiˬ maˬ ya mahˇ ni , ngaˬ-euˬ shiˬ shaˬ jiˇ g'awˇ mawˇ-ahˇ daˇ ceh tsawˆ ahˇ nehˬ la˰-euˬ meh . K'oeˇ-aˬ , ngaˇ nui ma maˬ ya huiˬ maˬ ya mahˇ ni neh˰ Saˬdaˬ-euˬ g'aˬ k'ehˇ neh ngaˬ-ahˇ k'ehˬ nehˬ k'aˆ nehˬ la˰-euˬ jeˬ pyeu˰-eu meh .
47012008	Shaˬ zahˬ k'oeˇ yuˇ dzeh nehˬ la˰-eu g'aˇ duˬ , smˬ poˆ keuˆ ni Sahˬpaˬ Yeˬsuˇ-ahˇ ngaˇ shaˇ-euˬ ma .
47012009	Ehˇ k'aw˰ , aˬ yaw˰ ngaˬ-ahˇ ehˇ-eu , " Ngaˬ-euˬ guiˬ lahˬ yaw dzahˇ nawˬ-euˬ g'aˇ duˬ lo˰ lu˰ meh . Aˬ jeˬ miˇ neh ehˇ naˇ , nawˇ g'aˬ baˬ lu˰ ngeh , ngaˬ-euˬ baoˬ nawˬ-euˬ g'aˇ duˬ byah dzehˬ-eu meh . " Ka li-euˬ baoˬ ngaˬ-ahˇ haw piˇ nehˬ la˰ nya ni , ngaˇ g'aˬ baˬ-eu gaˇ kawˆ laˬ k'aˬ cehˇ cehˇ-ehˇ k'ahˬ sehˇ jehˆ ma .
47012010	K'oeˇ miˇ neh , g'aˬ baˬ-eu jeˬ , yehˬ bawˬ sehˇ lu-ehˇ g'eh nehˬ la˰-eu jeˬ , shaˬ-eu zahˬ-eu jeˬ , k'ehˬ-eu k'aˆ-eu jeˬ , nui ma shaˬ zahˬ ya mˇ-eu jeˬ , heu deuˬ-ahˇ Ka li g'aˇ duˬ ngaˇ laˬ k'aˬ cehˇ cehˇ-ehˇ daˬ-eu ma . Aˬ jeˬ miˇ neh ehˇ naˇ , ngaˇ g'aˬ baˬ-eu k'oeˇ-aˬ , g'aˬ k'aˆ-eu jeˬ pyeu˰-eu ma .
47012011	Ngaˇ aˬ dzawˬ aˇ gah-euˬ dawˬ ngehˬ la . K'oeˇ lo˰-ehˇ ngehˬ ni naw ma˰ neh teh su˰ nehˬ la˰-euˬ meh . Naw ma˰ ngaˬ-ahˇ noeˬ muiˬ nehˬ la˰ paˬ-ehˇ g'eh-eu meh . Ngaˇ-aˬ , gaˇ dahˇ tsoeˬ leˇ-eu tsawˇ haˬ maˬ ngeuˇ k'aw˰ , naw ma˰-euˬ huiˬ dzehˬ mahˇ dzeuˬ-eu g'aˬ k'ehˇ k'oeˇ deuˬ ta˰-ehˇ tiˬ paw˰-iˬ maˬ nyiˇ teˬ .
47012012	Ngaˇ maˇ maˇ ni g'aˬ k'ehˇ pyeu˰-eu gaˇ kawˆ bi siˬ bi mawˇ duˬ-euˬ zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu jeˬ-ahˇ , nui ma g'awˬ mahˇ ni taˬ-eu la˰ k'oeˇ naw ma˰-ahˇ mˇ mehˬ-euˬ ma .
47012013	Pyuˇ shuiˇ caw ba nehˬ la˰ lehˇ naw ma˰-ahˇ ngaˇ maˬ shaˇ-euˬ k'oeˇ tiˬ jeˬ maˬ ngeuˇ naˇ , Ka li zaˬ aˇ muˇ nui deuˬ-ahˇ naˆ maˬ tseˇ naw ma˰-ahˇ ngaˬ neh jahˇ doeˇ nehˬ-euˬ aˬ jeˬ jaˆ ta . Ehˇ k'aw˰ , ngaˬ-euˬ yaw lehˬ-ahˇ aˬ joˆ-ehˇ g'eh-awˇ neh k'aw˰ iˬ baˇ tiˬ poˆ pyehˬ nehˬ la˰ lehˇ shaˇ-eu ma .
47012014	Ngaˇ naw ma˰ jawˇ gaˇ smˬ poˆ tiˬ poˆ oe-eu lehˇ lehˬ hmˬ dah taˬ-euˬ ma . Naw ma˰-ahˇ ngaˇ tiˬ jeˬ-iˬ maˬ shaˇ . Aˬ jeˬ miˇ neh ehˇ naˇ , ngaˇ geu˰ maw˰-eu-aˬ , naw ma˰ ma . Naw ma˰-euˬ pyuˇ shuiˇ maˬ ngeuˇ . Zaˬ deuˬ-aˬ , aˬ da aˬ ma g'aˇ duˬ pyuˇ shuiˇ maˬ ya poˆ-a . Aˬ da aˬ ma teh˰-ehˇ zaˬ deuˬ g'aˇ duˬ pyuˇ shuiˇ ya poˆ-eu meh .
47012015	Ngaˇ k'aˇ jaˆ-eu jeˬ dawˬ tawˆ lu˰ hawˇ-eu ngaˬ-euˬ g'awˇ mawˇ dawˬ tawˆ lu˰ , naw ma˰-ahˇ caw ba-eu g'aˇ duˬ laˬ k'aˬ tiˬ cehˇ damˬ-eu ma . Ngaˇ naw ma˰-ahˇ gaˬ dui dui-eu miˇneh naw ma˰ ngaˬ-ahˇ ui cuiˆ teh˰-ehˇ gaˬ te loˇ .
47012016	Ngaˬ-euˬ g'aˇ duˬ naw ma˰-ahˇ maˬ bi shaˬ-aˬ lehˇ ehˇ gaˇ keuˆ ni naw ma˰ nui ma tsaˬ teh˰-a . Ehˇ k'aw˰ , naw ma˰ tiˬ g'aˬ na ngaˬ neh yaw gahˇ zmˬ-awˇ naw ma˰-ahˇ k'mˇ pa˰-euˬ nya lehˇ ehˇ teh˰-a .
47012017	Ngaˇ naw ma˰ jawˇ gaˇ tsawˇ haˬ k'ehˇ g'eh le˰-awˇ mehˇ shuiˇ shuiˇ dzaˬ-euˬ jaˆ ta loˇ .
47012018	Tiˇtuˆ-ahˇ naw ma˰ jawˇ gaˇ iˇ-eu g'aˇ duˬ ngaˇ shaˇ-awˇ , aˬ yui˰ aˬ nyiˇ Ka li zaˬ k'oeˇ g'aˬ-ahˇ aˬ yaw˰ nehˬ-ehˇ bi oe caw-euˬ ma . Tiˇtuˆ naw ma˰-ahˇ mehˇ shuiˇ shuiˇ dzaˬ le-euˬ nga lehˇ ehˇ maw˰-eu nya loˇ . Tiˇtuˆ nga nya˰ nui ma tiˬ gaˇ ta˰-awˇ , kuiˇ to˰ tiˬ gaˇ ciˬ-euˬ maˬ ngeuˇ-a loˇ .
47012019	Naw ma˰-euˬ mehˬ shi nga ma˰ yawˬ haˇ yawˬ ha ja muiˬ-eu nga lehˇ teh˰-ehˇ naw ma˰ noeˬ lu˰ te loˇ . Gaˬ-eu aˬ yui˰ aˬ nyiˇ deuˬ-oˇ , k'oeˇ lo˰-ehˇ maˬ ngeuˇ . Miˬyehˇ-euˬ mehˬ shi Ka li bi ngehˬ maw˰-eu dawˬ teh˰-ehˇ nga ma˰ ngehˬ-awˇ , nga ma˰ k'aˇ mˇ k'aˇ shaˇ-euˬ jeˬ dawˬ tawˆ lu˰ , naw ma˰ bi huiˬ bi mahˇ laˇ-eu g'aˇ duˬ teh˰-ehˇ pyeu˰-eu ma .
47012020	Ngaˇ naw ma˰ jawˇ gaˇ oe keuˆ ngeh , ngaˇ bi deh˰ maw˰-eu lo˰-ehˇ naw ma˰ maˬ deh˰-ehˇ , naw ma˰ bi deh˰ maw˰-eu lo˰-ehˇ ngaˇ maˬ deh˰ ni pyeu˰-iˇ gaˇ k'ahˬ lahˇ miˇ-a . Iˬ dehˬ iˬ ceh doˆ-eu , tiˬ g'aˬ tiˇ g'aˬ myaˆ naˆ-eu , nui ma pehˇ-eu , yawˬ ha g'aˇ duˬ teh˰-ehˇ toˆ-eu , aˬ cawˬ-ahˇ dawˬ doeˇ ngehˬ daˆ-eu , aˬ cawˬ gaˇ kawˆ ja bu ja doeˇ-eu , nui ma huiˬ-eu mahˇ-eu , aˇ muˇ muˇ-awˇ suˬ saˬ-eu la˰ k'oeˇ law˰ g'a-eu , heu deuˬ-ahˇ ya mawˇ-eu baw le lehˇ ngaˇ k'ahˬ lahˇ miˇ-a .
47012021	Ngaˇ paˇ oe ngeh , ngaˬ-euˬ Miˬyehˇ ngaˬ-ahˇ naw ma˰-euˬ mehˬ shi tiˬ poˆ paˇ bi sha˰ dawˇ la˰-awˇ , dzeuˇ laˇ ngeh maˬ muiˬ maˬ shawˇ-eu jeˬ hawˇ-eu maˬ tsaˬ maˬ dawˇ-eu la˰ k'oeˇ k'aˬ miˬ sheu-eu jeˬ mˇ-euˬ tsawˇ haˬ deuˬ iˬ baˇ maˬ noeˬ poˆ-ehˇ jawˇ-eu baˬ da neh ngaˇ myaˆ biˇ ya doˆ le gaˇ k'ahˬ lahˇ dui dui nya .
47013001	Nymˬ-mˇ jawˇ poˆ naw ma˰ jawˇ gaˇ ngaˇ oe-eu lehˇ g'eh-eu heu-aˬ , smˬ poˆ tiˬ poˆ ma . " Aˬ cawˬ-ahˇ yaˇ k'aˬ ja ngeh tsawˇ kaˬ nyiˬ g'aˬ smˇ g'aˬ ya bi jawˇ meh " lehˇ Jaˇli˰ la˰ k'oeˇ ehˇ taˬ-euˬ jaˆ-eu meh .
47013002	Naw ma˰ la˰ k'oeˇ dzeuˇ laˇ ngeh iˬ baˇ mˇ-euˬ deuˬ hawˇ-eu nui deuˬ dawˬ tawˆ lu˰-ahˇ ngaˇ heu lo˰-ehˇ ehˇ maw˰-eu ma . Ngaˇ naw ma˰ jawˇ gaˇ nyiˬ poˆ tiˬ poˆ oe ngeh , gaˇ kawˆ heu naw ma˰-ahˇ ehˇ nehˬ g'aˬ-euˬ ma . Nymˬ-mˇ ngaˇ naw ma˰ nehˬ-ehˇ maˬ jawˇ ngeh k'aw˰ , tiˬ poˆ paˇ ehˇ poˆ-eu ma . Ngaˇ yawˬ poˆ yawˬ paˇ oe ngeh , tiˬ g'aˬ-ahˇ-iˬ maˬ paˇ taˬ nehˬ ma lehˇ ehˇ taˬ-euˬ ma .
47013003	Ngaˬ-ahˇ g'oe-awˇ Ka li dawˬ ngehˬ-eu gaˇ kawˆ naw ma˰ siˬ maw˰-eu lo˰-ehˇ ya siˬ ya mawˇ duˬ teh˰-a . Naw ma˰-euˬ gaˇ kawˆ-ahˇ ta˰ leˇ-awˇ aˬ yaw˰ nahˬ yu ni g'eh-eu maˬ ngeuˇ-a . Aˬ yaw˰-euˬ baoˬ naw ma˰-ahˇ bi mawˇ-eu meh .
47013004	Aˬ jeˬ miˇ neh ehˇ naˇ , nahˬ yu ni g'eh-eu la˰ k'oeˇ aˬ yaw˰-ahˇ la˰ ya˰ k'oeˇ taˆ bi ta˰ seh˰-euˬ k'aw˰ , Miˬyehˇ-euˬ baoˬ baˬ da neh nymˬ-mˇ aˬ yaw˰ deh˰ lu˰ meh . Aˬ yaw˰-ahˇ ta˰-eu la˰ k'oeˇ nga ma˰ k'aw˰ nahˬ jawˆ ni g'eh-eu ma . Ehˇ k'aw˰ , naw ma˰ nehˬ-ehˇ nga ma˰ deh˰ ta˰ lu˰-eu heu-aˬ , Miˬyehˇ-euˬ baoˬ-ahˇ g'oe-awˇ Ka li nehˬ-ehˇ deh˰ lu˰-eu miˇ neh deuˇ geuˆ ni jaˆ lu˰ ma .
47013005	Naw ma˰ jah-eu jeˬ-ahˇ zi˰ dah ni tuˆ tehˬ lu˰ ma loˇ lehˇ yawˬ haˇ yawˬ ha pyehˆ tseˇ haw-awˬ . Yawˬ haˇ yawˬ ha lawˬ haw-awˬ . Yeˬsuˇ Ka li naw ma˰ la˰ k'oeˇ jawˇ meh lehˇ maˬ siˬ duˬ te loˇ . Maˬ ngeuˇ naˇ , lawˬ haw-eu jeˬ la˰ k'oeˇ naw ma˰ smˬ-iˇ teˬ loˇ .
47013006	Lawˬ haw-eu jeˬ-ahˇ nga ma˰ g'aˬ leˇ-euˬ gaˇ kawˆ naw ma˰ siˬ nya meh lehˇ ngaˇ jah-eu ma .
47013007	Naw ma˰ yaw lehˬ jeˬ maˬ ya mˇ ni nga ma˰ Miˬyehˇ-ahˇ guiˬ lahˬ shaˇ lu˰ ma . Lawˬ haw-eu jeˬ-ahˇ nga ma˰ g'aˬ leˇ-euˬ gaˇ kawˆ bi doˆ laˇ-eu lehˇ heu lo˰-ehˇ shaˇ-eu maˬ ngeuˇ . Lawˬ haw-eu jeˬ-ahˇ nga ma˰ smˬ-iˇ-euˬ gaˇ duˇ leˇ law hawˇ k'aw˰ , tsaˬ-eu jeˬ-ahˇ naw ma˰ mˇ nya ni shaˇ-eu jeˬ pyeu˰-eu ma .
47013008	Aˬ jeˬ miˇ neh ehˇ naˇ , yaw tsaˬ yaw dawˇ jeˬ-ahˇ bahˬ leˇ-eu jeˬ nga ma˰ maˬ mˇ nya-a . Yaw tsaˬ yaw dawˇ jeˬ g'aˇ duˬ teh˰-ehˇ nga ma˰ ya mˇ meh .
47013009	Nga ma˰ g'aˬ baˬ-awˇ naw ma˰ g'aˬ k'aˆ gaˇ nga ma˰ laˬ k'aˬ cehˇ-eu ma . Nga ma˰ guiˬ lahˬ shaˇ-eu-aˬ , naw ma˰ bi huiˬ bi mahˇ dzehˬ laˇ-eu g'aˇ duˬ ma .
47013010	Ngaˇ naw ma˰ jawˇ gaˇ oe keuˆ ngeh , Sahˬpaˬ Ka li neh ngaˬ-ahˇ bi˰ la˰-euˬ baoˬ zmˬ-awˇ , naw ma˰-ahˇ yaw k'aˆ k'aˆ-ehˇ maˬ ya jahˇ nehˬ-eu g'aˇ duˬ , gaˇ mahˇ kaˬ gaˇ jawˇ ngeh neh heu lo˰-ehˇ bo˰ ahˇ le˰-euˬ jeˬ pyeu˰-eu ma . Baoˬ k'oeˇ-aˬ , naw ma˰-ahˇ bi laˆ cawˆ-eu g'aˇ duˬ bi˰ la˰-euˬ maˬ ngeuˇ-a . Naw ma˰ bi huiˬ bi mahˇ laˇ ni mˇ-eu g'aˇ duˬ bi˰ laˬ-euˬ meh .
47013011	Aˬ yui˰ aˬ nyiˇ Ka li zaˬ deuˬ-oˇ , aˇ saˬ saˬ-eu dawˬ heu lo˰-ehˇ ehˇ ma . Laˬ k'aˬ cehˇ-eu jeˬ o˰ lu˰-uˇ . Naw ma˰ deh˰ paˇ-awˬ . Ngaˬ-euˬ shaˇ dawˬ naˇ haˬ nehˬ la˰-awˬ . Tiˬ g'aˬ tiˇ g'aˬ tsaˬ leˇ dzoeˇ leˇ-awˬ . G'oeˇ-eu gaˬ-eu jeˬ hawˇ-eu nui saˇ o˰-eu jeˬ bi˰-eu Miˬyehˇ naw ma˰ nehˬ-ehˇ jawˇ teh˰-a .
47013012	Naw ma˰ tiˬ g'aˬ tiˇ g'aˬ yaw muiˬ yaw shawˇ la˰ k'oeˇ mehˬ cuˇ cuˇ-awˇ ha-awˬ . Miˬyehˇ-euˬ tsawˇ haˬ dawˬ tawˆ lu˰ , naw ma˰-ahˇ dawˬ cawˬ puˬ ahˇ le˰-euˬ meh .
47013013	Sahˬpaˬ Yeˬsuˇ Ka liˬ-euˬ guiˬ lahˬ yaw dzahˇ , Miˬyehˇ-euˬ g'oeˇ-eu gaˬ-eu jeˬ hawˇ-eu , Muiˬ-eu Shawˇ-eu Yaw sahˇ Miˬyehˇ-euˬ cawˬ cawˬ-eu jeˬ , naw ma˰ dawˬ tawˆ lu˰ k'oeˇ taˆ jaˆ lu˰-uˇ .
48001001	G'aˬ k'ehˇ bi geu˰-eu g'aˇ duˬ tsawˇ haˬ zaˬ neh kuˇ-euˬ maˬ ngeuˇ-ehˇ , tsawˇ haˬ zaˬ neh g'aˬ k'ehˇ ka nehˬ-euˬ k'aw˰ maˬ ngeuˇ ni , Yeˬsuˇ Ka li hawˇ-eu aˬ yaw˰-ahˇ bi g'o˰ deh˰ laˇ-euˬ Aˬda Miˬyehˇ neh kuˇ-euˬ g'aˬ pyeu˰-eu ngaˇ Pawˇluˆ hawˇ-eu
48001002	heu gaˇ k'aˇ jawˇ-eu aˬ yui˰ aˬ nyiˇ Ka li zaˬ dawˬ tawˆ lu˰ , Gaˬlaˬtiˆ miˇ k'ahˬ-ahˇ jawˇ-eu Ka li zaˬ aˇ muˇ deuˬ jawˇ gaˇ dawˬ cawˬ puˬ ahˇ le˰-eu ma .
48001003	Aˬ dui-euˬ Aˬda Miˬyehˇ hawˇ-eu Sahˬpaˬ Yeˬsuˇ Ka li-euˬ guiˬ lahˬ yaw dzahˇ hawˇ-eu nui saˇ o˰-eu jeˬ , naw ma˰ k'oeˇ taˆ keuˆ le lu˰-uˇ .
48001004	Haiˬ dui dui-eu ziˇ heu ziˇ-ahˇ aˬ dui ya buˬ-iˇ ni aˬ dui-euˬ Aˬda Miˬyehˇ nui ma tsaˬ-eu lo˰-ehˇ , aˬ dui-euˬ iˬ baˇ aˇ poeˬ Ka li aˬ yaw˰-euˬ g'awˇ mawˇ lawˇ nehˬ-euˬ meh .
48001005	Mˬ maˬ maˬ byaˆ zaˇ ziˇ Miˬyehˇ yaw sheh˰ k'ahˬ sehˇ huiˬ lu˰-uˇ . Aˬ miˬ .
48001006	Ka li-euˬ guiˬ lahˬ yaw dzahˇ la˰ k'oeˇ naw ma˰-ahˇ kuˇ-euˬ g'aˬ-ahˇ naw ma˰ yaw awˇ la˰-ehˇ byehˇ dzeh-awˇ , Laˬ k'aˬ cehˇ-eu Guiˬ lahˬ dawˬ yawˬ hmˬ yawˬ-ahˇ ha geu˰-eu kawˇ dui dui gaˇ ngaˇ zahˬ dui dui leˇ nya .
48001007	Maˇ maˇ ni ehˇ naˇ , Laˬ k'aˬ cehˇ-eu Guiˬ lahˬ dawˬ yawˬ hmˬ yawˬ maˬ jaˆ-a . Ehˇ k'aw˰ , naw ma˰-ahˇ laˆ bahˬ-awˇ Ka li-euˬ Laˬ k'aˬ cehˇ-eu Guiˬ lahˬ dawˬ-ahˇ yuˇ pyawˆ maw˰-eu tsawˇ haˬ tiˬ deuˬ jawˇ-eu miˇ neh , ngaˇ heu lo˰-ehˇ ehˇ-eu ma .
48001008	Nga ma˰ maˬ ehˇ , mˬ taˆ g'aˬ k'ehˇ-ahˇ keuˆ ni maˬ ehˇ , nga ma˰ neh naw ma˰-ahˇ mehˬ-euˬ Laˬ k'aˬ cehˇ-eu Guiˬ lahˬ dawˬ heu-ahˇ beu gaˇ-eu Laˬ k'aˬ cehˇ-eu Guiˬ lahˬ dawˬ yawˬ hmˬ yawˬ mehˬ naˇ , k'aˇ mehˬ-euˬ g'aˬ k'oeˇ taˆ yaˬ k'ehˇ yaˬ-eu jeˬ keuˆ le lu˰-uˇ .
48001009	Yaw beh nga ma˰ neh ehˇ dzeuˇ-euˬ dawˬ-ahˇ nymˬ-mˇ ngaˇ paˇ ehˇ poˆ-eu ma . Tsawˇ haˬ tiˬ g'aˬ na , naw ma˰ neh ha geu˰ dzeuˇ-euˬ Laˬ k'aˬ cehˇ-eu Guiˬ lahˬ dawˬ-ahˇ beu gaˇ-eu Laˬ k'aˬ cehˇ-eu Guiˬ lahˬ dawˬ yawˬ hmˬ yawˬ mehˬ laˇ naˇ , aˬ yaw˰ k'oeˇ taˆ yaˬ k'ehˇ yaˬ-eu jeˬ keuˆ le lu˰-uˇ .
48001010	Tsawˇ haˬ zaˬ ngaˬ-ahˇ nui ma tsaˬ ni ngaˇ mˇ lu˰-eu nga loˇ . Maˬ ngeuˇ . Miˬyehˇ nui ma tsaˬ-eu jeˬ-ahˇ ngaˇ maw˰-eu ma . Tsawˇ haˬ zaˬ nui k'ahˇ shiˇ-eu jeˬ-ahˇ ngaˇ leh jeh lu˰-eu nga loˇ . K'oeˇ lo˰-ehˇ mˇ naˇ , ngaˇ Ka li-euˬ zaˬ k'aˆ maˬ paˇ ngeuˇ-aˇ .
48001011	Aˬ yui˰ a˰ nyiˇ Ka li zaˬ deuˬ-oˇ , ngaˇ mehˬ lu˰-eu Laˬ k'aˬ cehˇ-eu Guiˬ lahˬ dawˬ heu-aˬ , tsawˇ haˬ zaˬ jawˇ gaˇ neh doˆ le-euˬ maˬ ngeuˇ-eu naw ma˰ bi siˬ nya maw˰ miˇ-a .
48001012	Tsawˇ haˬ zaˬ neh mehˬ nehˬ la˰-euˬ k'aw˰ maˬ ngeuˇ-a . Yeˬsuˇ Ka li neh ngaˬ-ahˇ pah mehˬ nehˬ la˰-euˬ meh .
48001013	Ngaˇ Yuˇdaˆ tsawˇ haˬ uˬ duˬ tahˬ-eu zahˇ sahˇ k'o˰ tawˬ lu˰ ngeh aˬ joˆ-ehˇ deh˰ ya˰-euˬ gaˇ kawˆ naw ma˰-ahˇ ja mehˬ g'aˬ-euˬ ma . Miˬyehˇ-euˬ Ka li zaˬ aˇ muˇ-ahˇ g'awˬ shaˬ maˬ gaˬ ni k'ehˬ nehˬ k'aˆ nehˬ-awˇ , ngaˇ k'aˇ g'eh nya gaˇ keuˆ ni laˆ cawˆ-eu jeˬ mˇ-euˬ ma .
48001014	Ngaˬ nehˬ-ehˇ aˇ k'o˰ tiˬ kawˆ lo˰-ehˇ jaˆ-eu Yuˇdaˆ tsawˇ haˬ deuˬ naˆ maˬ tseˇ , Yuˇdaˆ tsawˇ haˬ uˬ duˬ tahˬ-eu zahˇ sahˇ k'o˰-ahˇ ngaˇ caw teh-euˬ ma . Aˬ dui-euˬ aˬ poeˬ aˬ bawˇ deuˬ neh tawˬ ka le˰-euˬ deuˬ-ahˇ , aˬ yaw˰ ma˰ naˆ maˬ tseˇ ngaˇ nui ma keuˆ dui dui-euˬ ma .
48001015	Ehˇ k'aw˰ , ngaˇ maˬ deh˰ doˆ le mi naˆ-ehˇ Miˬyehˇ g'awˬ shaˬ gaˬ-eu jeˬ neh ngaˬ-ahˇ tseˇ doˆ g'aˬ-awˇ , aˬ yaw˰-euˬ gaˇ bi mˇ-eu g'aˇ duˬ ngaˬ-ahˇ kuˇ-euˬ meh .
48001016	Aˬ yaw˰-euˬ gaˇ kawˆ Yuˇdaˆ tsawˇ haˬ deuˬ-ahˇ bi mehˬ-eu g'aˇ duˬ , aˬ yaw˰-euˬ Zaˬmaˇ neh ngaˬ-ahˇ pah mehˬ nehˬ la˰-euˬ meh . Tsawˇ haˬ zaˬ tiˬ g'aˬ-ahˇ-iˬ , ngaˇ nui noeˬ nui duˇ maˬ shaˇ haw-aˬ .
48001017	Yeˬluˇsaˬlehˬ meuˬ-ahˇ ngaˬ-euˬ aˬ hu neh g'aˬ k'ehˇ geu˰ lu˰-eu deuˬ jawˇ gaˇ k'aw˰ , ngaˇ maˬ iˇ haw-aˬ . Tiˬ poˆ teh˰-ehˇ Aˬleˬbyaˇ miˇ k'ahˬ-ahˇ iˇ-awˇ , Daˬmaˬsehˇ meuˬ-ahˇ g'o˰ laˇ-euˬ ma .
48001018	Aˇ nah ba smˇ k'o˰ g'eh-awˇ neh hawˇ-eu Yeˬluˇsaˬlehˬ meuˬ-ahˇ ngaˇ iˇ-awˇ , Beˬtuˆluˆ jawˇ gaˇ dawˬ deh g'a leˇ-euˬ ma . Aˬ yaw˰ nehˬ-ehˇ tseˇ ngaˬ nah byah ni ngaˇ jawˇ-euˬ ma .
48001019	Sahˬpaˬ Yeˬsuˇ-euˬ aˬ nyiˇ Yaˬkoˆ maˬ ngeuˇ naˇ , g'aˬ k'ehˇ tiˬ g'aˬ-iˬ ngaˇ maˬ mawˇ-aˬ .
48001020	Ngaˇ bo˰ lu˰-eu heu-aˬ , jaˬ myaw˰ myaw˰-eu maˬ ngeuˇ . Miˬyehˇ-euˬ mehˬ shi bo˰-eu jeˬ pyeu˰-eu ma .
48001021	K'oeˇ naˇ , Suˇliˆ miˇ k'ahˬ hawˇ-eu Giˇliˇciˆ miˇ k'ahˬ-ahˇ ngaˇ le-euˬ ma .
48001022	K'oeˇ ngeh keuˆ ni-aˬ , Yuˇdaˆ miˇ k'ahˬ-ahˇ jawˇ-eu Ka li zaˬ aˇ muˇ deuˬ ngaˬ-ahˇ tsawˇ tsaˬ maˬ tsoˆ nya-a siˬ .
48001023	" Aˬ dui ma˰-ahˇ k'ehˬ nehˬ k'aˆ nehˬ la˰-euˬ tsawˇ haˬ k'oeˇ g'aˬ , yaw beh aˬ yaw˰ laˆ cawˆ-eu lehˇ leh jeh-euˬ jah-eu heu-euˬ gaˇ kawˆ dawˬ mehˬ mehˬ lu˰ meh jeˇ " lehˇ , aˬ cawˬ ja-eu ya gaˬ-euˬ teh˰-a siˬ .
48001024	K'oeˇ sawˇ miˇ tsa hawˇ-eu , ngaˬ-euˬ baˬ da neh Miˬyehˇ-euˬ yaw sheh˰ k'ahˬ sehˇ-ahˇ aˬ yaw˰ ma˰ ja ceuˬ laˇ-euˬ meh .
48002001	Tseˇ oeˬ k'o˰ paˇ g'eh-awˇ , Baˬnaˬ baˆ nga nya˰ Tiˇtuˆ sheuˬ-awˇ Yeˬluˇsaˬlehˬ meuˬ-ahˇ paˇ iˇ-euˬ ma .
48002002	Miˬyehˇ ngaˬ-ahˇ pah mehˬ nehˬ la˰-euˬ miˇ neh iˇ-euˬ ma . Aˬ yui˰ aˬ tsu deuˬ nehˬ-ehˇ ciˬ cuˇ ni tahˬ dzoeˇ-awˇ , Yuˇdaˆ tsawˇ haˬ maˬ ngeuˇ-eu deuˬ-ahˇ Laˬ k'aˬ cehˇ-eu Guiˬ lahˬ dawˬ mehˬ-euˬ gaˇ kawˆ ngaˇ dzawˇ nehˬ-euˬ ma . Ngaˬ neh mˇ dzeuˇ ya˰-euˬ jeˬ hawˇ-eu nymˬ-mˇ mˇ lu˰-eu jeˬ yaw˰ ngeh˰-ehˇ maˬ bi pyeu˰-iˇ maw˰-eu miˇ neh , k'oeˇ lo˰-ehˇ dzawˇ nehˬ-euˬ ma .
48002003	Ngaˬ-euˬ gaˇ mˇ cawˬ Tiˇtuˆ-aˬ , Heˬlaˬsaˇ tsawˇ haˬ pyeu˰-eu meh . Ehˇ k'aw˰ , aˬ yaw˰-ahˇ baˆ k'oˆ mehˬ dzaˬ ya yehˬ meh lehˇ maˬ bi ka tiˇ-aˬ .
48002004	Tiˬ paˆ na deuˬ-aˬ , aˬ yaw˰-ahˇ baˆ k'oˆ mehˬ dzaˬ bi yehˬ maw˰-eu meh . Tsawˇ haˬ k'oeˇ deuˬ Ka li-ahˇ jah-eu tsawˇ haˬ jahˇ geu˰-awˇ , nga ma˰-euˬ aˇ muˇ la˰ k'oeˇ uˇ k'oeˬ laˇ-awˇ , Yeˬsuˇ Ka li la˰ k'oeˇ nga ma˰ Zahˇ dawˬ k'o˰ dawˬ dawˬ tawˆ lu˰-ahˇ maˬ caw teh ni mˇ nya shaˇ nya-eu a kawˬ-aˬ za taˬ-euˬ gaˇ kawˆ-ahˇ k'oeˬ sho haw laˇ-euˬ meh . Aˬ yaw˰ ma˰-aˬ , nga ma˰-ahˇ Zahˇ dawˬ k'o˰ dawˬ-euˬ zaˬ k'aˆ bi geu˰ maw˰-eu meh .
48002005	Ehˇ k'aw˰ , Laˬ k'aˬ cehˇ-eu Guiˬ lahˬ dawˬ-euˬ yaw tsaˬ yaw dawˇ jeˬ naw ma˰ nehˬ-ehˇ zi˰ dah ni jaˆ nya ni , aˬ yaw˰ ma˰-euˬ ehˇ dawˬ nga ma˰ tiˬ paw˰-iˬ maˬ geu˰ nehˬ-aˬ .
48002006	Aˬ yui˰ aˬ tsu bi geu˰ taˬ-euˬ tsawˇ haˬ k'oeˇ deuˬ k'aw˰ , ngaˬ-euˬ g'aˇ duˬ teh˰ law nmˇ-aˬ teu naˆ naˆ-ehˇ beu gaˇ meh lehˇ maˬ noeˬ nya . Aˬ jeˬ miˇ neh ehˇ naˇ , Miˬyehˇ-aˬ , tsawˇ haˬ zaˬ-ahˇ la˰ nyiˇ paw teh˰-ehˇ haw-awˇ daˇ-eu maˬ ngeuˇ-a . Ngaˇ ehˇ-eu aˬ yui˰ aˬ tsu k'oeˇ deuˬ-aˬ , ngaˬ-ahˇ nui noeˬ nui duˇ yaw shui˰ tiˬ jeˬ-iˬ maˬ bi˰ lahˬ la˰-aˬ .
48002007	K'oeˇ uˬ ta˰ , Yuˇdaˆ tsawˇ haˬ deuˬ-ahˇ Laˬ k'aˬ cehˇ-eu Guiˬ lahˬ dawˬ mehˬ-eu g'aˇ duˬ Beˬtuˆluˆ-ahˇ Miˬyehˇ neh gaˇ bi˰ taˬ-euˬ lo˰-ehˇ , aˬ cawˬ tsawˇ jeuˬ-ahˇ Laˬ k'aˬ cehˇ-eu Guiˬ lahˬ dawˬ mehˬ-eu g'aˇ duˬ Miˬyehˇ neh ngaˬ-ahˇ gaˇ bi˰ taˬ-euˬ meh lehˇ aˬ yaw˰ ma˰ haw mawˇ-eu meh .
48002008	Aˬ jeˬ miˇ neh ehˇ naˇ , Beˬtuˆluˆ-ahˇ Yuˇdaˆ tsawˇ haˬ deuˬ g'aˇ duˬ g'aˬ k'ehˇ bi geu˰-euˬ lo˰-ehˇ , ngaˬ-ahˇ k'aw˰ aˬ cawˬ tsawˇ jeuˬ g'aˇ duˬ g'aˬ k'ehˇ bi geu˰-eu lehˇ Miˬyehˇ-euˬ baoˬ neh k'ehˇ taˬ-euˬ meh .
48002009	Aˬ yui˰ aˬ tsu geu˰ luˬ-eu deuˬ pyeu˰-eu , Yaˬkoˆ , Beˬtuˆluˆ , Yoˇhaˬ aˬ ha ma˰ k'aw˰ , Miˬyehˇ neh ngaˬ-ahˇ huiˬ-eu gaˇ heu hmˬ bi mˇ-euˬ meh lehˇ jah-eu meh . K'oeˇ miˇ neh , Baˬnaˬbaˆ nga nya˰-ahˇ la˰ tsa˰ tsa˰-awˇ mˇ cawˬ shaˇ cawˬ lo˰-ehˇ ha geu˰ nehˬ la˰-euˬ meh . Baˬnaˬbaˆ nga nya˰-aˬ , aˬ cawˬ tsawˇ jeuˬ jawˇ gaˇ mˇ leˇ-awˇ , aˬ yaw˰ ma˰-aˬ , Yuˇdaˆ tsawˇ haˬ deuˬ jawˇ gaˇ gaˇ mˇ-eu g'aˇ duˬ yawˬ g'aˬ na lu˰ nui ma tsaˬ-euˬ ma .
48002010	Aˬ yaw˰ ma˰ shaˇ-eu-aˬ , aˬ yaw˰ ma˰ aˇ muˇ la˰ k'oeˇ shaˬ-eu zahˬ-eu tsawˇ haˬ deuˬ-ahˇ noeˬ keuˆ nehˬ la˰ lehˇ shaˇ-eu teh˰ meh . Gaˇ kawˆ k'oeˇ hmˬ-ahˇ ngaˇ mˇ-eu nui ma keuˆ dui dui lu˰ ma .
48002011	Ehˇ k'aw˰ , Aˬdiˇawˬ meuˬ-ahˇ Beˬtuˆluˆ laˇ keuˆ ngeh , aˬ yaw˰ neh mˇ-euˬ maˬ tsaˬ-eu miˇ neh , aˬ cawˬ mehˬ shi aˬ yaw˰-ahˇ ngaˇ dehˬ-euˬ ma .
48002012	Yaˬkoˆ neh k'ehˇ g'eh la˰-euˬ tsawˇ haˬ deuˬ maˬ laˇ keuˆ siˬ k'oeˇ-aˬ , aˬ cawˬ tsawˇ jeuˬ Ka li zaˬ deuˬ nehˬ-ehˇ Beˬtuˆluˆ dzaˬ ta˰ dawˇ ta˰-euˬ meh . Ehˇ k'aw˰ , tsawˇ haˬ k'oeˇ deuˬ laˇ keuˆ ngeh jawˇ , aˬ cawˬ tsawˇ jeuˬ nehˬ-ehˇ maˬ dzaˬ maˬ dawˇ ta˰ ni pyeu˰-iˇ-euˬ meh . Aˬ jeˬ miˇ neh ehˇ naˇ , Yuˇdaˆ tsawˇ haˬ maˬ ngeuˇ-eu deuˬ-ahˇ k'aw˰ baˆ k'oˆ mehˬ dzaˬ bi yehˬ maw˰-eu nui ma ahˇ-eu tsawˇ haˬ k'oeˇ deuˬ-ahˇ aˬ yaw˰ guˆ-eu meh .
48002013	Yuˇ daˆ tsawˇ haˬ Ka li zaˬ nui deuˬ k'aw˰ , nui ma baˬ-iˇ jiˇ-awˇ , Beˬtuˆluˆ k'aˇ mˇ-eu mehˬ nah caw teh-euˬ meh . Baˬnaˬbaˆ-ahˇ keuˆ ni k'oeˇ lo˰-ehˇ pyeu˰-iˇ taˬ-euˬ meh .
48002014	Laˬ k'aˬ cehˇ-eu Guiˬ lahˬ dawˬ-euˬ yaw tsaˬ yaw dawˇ jeˬ-ahˇ tsaˬ ni aˬ yaw˰ ma˰ maˬ cah-eu miˇ neh , aˬ yaw˰ ma˰ dawˬ tawˆ lu˰-euˬ mehˬ shi Beˬtuˆluˆ-ahˇ ngaˇ heu lo˰-ehˇ ehˇ nehˬ-euˬ ma . " Nawˇ-aˬ , Yuˇdaˆ tsawˇ haˬ pyeu˰-eu k'aw˰ , Yuˇdaˆ tsawˇ haˬ lo˰-ehˇ maˬ deh˰ ni , aˬ cawˬ tsawˇ jeuˬ lo˰-ehˇ deh˰-eu meh . Toˆ-ehˇ ngeuˇ naˇ , aˬ cawˬ tsawˇ jeuˬ deuˬ Yuˇdaˆ tsawˇ haˬ lo˰-ehˇ deh˰ ni nawˇ aˬ joˆ-ehˇ sheuˬ pyawˇ nya nmˇ . "
48002015	Aˬ dui ma˰-aˬ , deh˰ le ngeh neh maˇ maˇ ni Yuˇdaˆ tsawˇ haˬ ma . Aˬ yaw˰ ma˰ ehˇ-eu lo˰-ehˇ , " aˬ cawˬ tsawˇ jeuˬ iˬ baˇ zaˬ deuˬ " maˬ ngeuˇ .
48002016	Ehˇ k'aw˰ , tsawˇ haˬ tiˬ g'aˬ-aˬ , Zahˇ dawˬ k'o˰ dawˬ-ahˇ mˇ byah-eu miˇ neh maˬ ngeuˇ-ehˇ , Yeˬsuˇ Ka li-ahˇ jah-eu baˬ da neh teh˰-ehˇ Miˬyehˇ-ahˇ tsaˬ leˇ tsahˇ leˇ nya-eu meh lehˇ aˬ dui siˬ nya ma . Aˬ jeˬ miˇ neh ehˇ naˇ , Zahˇ dawˬ k'o˰ dawˬ-ahˇ mˇ byah-awˇ Miˬyehˇ-ahˇ tsaˬ leˇ tsahˇ leˇ nya-eu tsawˇ haˬ tiˬ g'aˬ-iˬ maˬ jawˇ-a .
48002017	Toˆ-ehˇ ngeuˇ naˇ , Ka li la˰ k'oeˇ Miˬyehˇ-ahˇ aˬ dui tsaˬ leˇ tsahˇ leˇ nya ni leh jeh lu˰ ngeh , aˬ dui k'aw˰ Yuˇdaˆ tsawˇ haˬ maˬ ngeuˇ-eu deuˬ naˆ ni iˬ baˇ zaˬ pyeu˰ lu˰-eu ngeuˇ naˇ , Ka li-aˬ iˬ baˇ-euˬ g'aˇ duˬ mˇ lu˰ shaˇ lu˰ ta loˇ . Maˬ ngeuˇ-a .
48002018	Ngaˬ neh deh pyaˆ-euˬ Zahˇ dawˬ k'o˰ dawˬ-ahˇ ngaˇ paˇ gawˬ muiˬ naˇ , ngaˇ-aˬ , Zahˇ dawˬ k'o˰ dawˬ-ahˇ mˇ bahˬ-euˬ tsawˇ haˬ tiˬ g'aˬ meh .
48002019	Ehˇ k'aw˰ ngaˇ-aˬ , Zahˇ dawˬ k'o˰ dawˬ-ahˇ ta˰ leˇ-awˇ shiˇ g'aˬ-euˬ tsawˇ haˬ ma . Miˬyehˇ-euˬ g'aˇ duˬ deh˰ nya ni Zahˇ dawˬ k'o˰ dawˬ neh bi seh˰-euˬ tsawˇ haˬ ma . Ngaˇ-aˬ , Ka li nehˬ-ehˇ la˰ ya˰ k'oeˇ taˆ kamˇ shiˇ g'aˬ-euˬ ma .
48002020	K'oeˇ miˇ neh , ngaˇ deh˰ lu˰-eu heu-aˬ , ngaˇ maˬ paˇ ngeuˇ ma . Ka li ngaˬ-euˬ la˰ k'oeˇ deh˰ lu˰-eu jeˬ pyeu˰-eu ma . Nymˬ-mˇ ngaˇ yaw deh˰ deh˰ lu˰-eu heu-aˬ , ngaˬ-ahˇ gaˬ-awˇ ngaˬ-euˬ g'aˇ duˬ g'awˇ mawˇ damˬ nehˬ le-euˬ Miˬyehˇ-euˬ Zaˬmaˇ-ahˇ jah-eu jeˬ la˰ k'oeˇ deh˰ lu˰-eu ma .
48002021	Miˬyehˇ g'awˬ shaˬ gaˬ-eu guiˬ lahˬ-ahˇ ngaˇ maˬ byehˇ dzeh . Ehˇ k'aw˰ , Zahˇ dawˬ k'o˰ dawˬ baˬ da neh tsawˇ haˬ zaˬ Miˬyehˇ-ahˇ tsaˬ leˇ tsahˇ leˇ nya meh lehˇ ngeuˇ naˇ , Ka li shiˇ-euˬ-aˬ , tiˬ jeˬ-iˬ gaˇ dahˇ maˬ tsoeˬ gaˇ duˇ meh .
48003001	Gaˬlaˬtiˆ miˇ k'ahˬ-ahˇ jawˇ-eu dawˇ ga deuˬ-oˇ . Aˬ suˇ g'aˬ neh naw ma˰-ahˇ mehˇ shuiˇ paˇ bi shuiˇ tawˆ teˬ . Yeˬsuˇ Ka li la˰ ya˰ k'oeˇ taˆ kamˇ shiˇ-euˬ gaˇ kawˆ naw ma˰-euˬ myaˆ k'eh yaw duˬ duˬ-ehˇ dzawˇ nehˬ g'aˬ-euˬ maˬ ngeuˇ-a loˇ .
48003002	Zahˇ dawˬ k'o˰ dawˬ-ahˇ mˇ byah-eu baˬ da neh Miˬyehˇ-euˬ Yaw sahˇ za teˬ loˇ . Maˬ ngeuˇ naˇ , Laˬ k'aˬ cehˇ-eu Guiˬ lahˬ dawˬ-ahˇ ya gaˬ-awˇ jah-euˬ baˬ da neh za teˬ loˇ lehˇ , ngaˬ-ahˇ ehˇ nehˬ la˰ sheˇ .
48003003	Naw ma˰ aˇ naˆ naˆ-ehˇ dawˇ ga ga te . Miˬyehˇ-euˬ Yaw sahˇ-ahˇ g'oe-awˇ naw ma˰ neh aˇ dahˬ beh taˬ-euˬ jeˬ-ahˇ , yawˬ ha-euˬ baoˬ-ahˇ g'oe-awˇ aˇ saˬ saˬ-eu g'eh te loˇ .
48003004	Naw ma˰ neh k'aˇ puˬ k'aˇ mawˇ dzeuˇ ya˰-euˬ dawˬ tawˆ lu˰ yaw˰ ngeh˰-a loˇ . Yaw˰ ngeh˰ maˬ ngeuˇ-a .
48003005	Miˬyehˇ neh naw ma˰-ahˇ Yaw sahˇ Miˬyehˇ bi˰ nehˬ le˰-awˇ zahˬ leˇ paˬ-ehˇ g'eh-eu jeˬ mˇ mehˬ-euˬ k'oeˇ , naw ma˰ Zahˇ dawˬ k'o˰ dawˬ-ahˇ mˇ byah-euˬ miˇ neh-a loˇ . Laˬ k'aˬ cehˇ-eu Guiˬ lahˬ dawˬ-ahˇ ya gaˬ-awˇ jah-euˬ miˇ neh-a loˇ .
48003006	Aˬbyaˬhaˬ neh ya puˬ ya mawˇ haw-euˬ jeˬ-ahˇ shaˇ noeˬ haw sheˇ . " Aˬ yaw˰ Miˬyehˇ-ahˇ jah-awˇ , aˬ yaw˰-euˬ jah-eu jeˬ baˬ da neh Miˬyehˇ aˬ yaw˰-ahˇ yaw tsaˬ yaw dawˇ tsawˇ haˬ lehˇ ha geu˰ nehˬ-euˬ meh " lehˇ , Jaˇli˰ la˰ k'oeˇ ehˇ taˬ-euˬ meh .
48003007	K'oeˇ miˇ neh , maˇ maˇ ni Aˬbyaˬhaˬ-euˬ zaˬ deuˬ uˆ deuˬ-aˬ , jah-eu jeˬ ahˇ-eu tsawˇ haˬ deuˬ meh lehˇ naw ma˰ siˬ duˬ-eu tsaˬ meh .
48003008	Yuˇdaˆ tsawˇ haˬ maˬ ngeuˇ-eu deuˬ k'aw˰ jah-eu baˬ da neh Miˬyehˇ-ahˇ tsaˬ leˇ tsahˇ leˇ nya ni Miˬyehˇ jahˇ teh˰-a lehˇ , Jaˇli˰ la˰ k'oeˇ aˇ hu ba neh ehˇ taˬ-euˬ jaˆ-eu meh . K'oeˇ miˇ neh , Jaˇ li˰ dawˬ kawˬ k'oeˇ Aˬbyaˬhaˬ-ahˇ Laˬ k'aˬ cehˇ-eu Guiˬ lahˬ dawˬ mehˬ-eu la˰ k'oeˇ , " Nawˬ-ahˇ g'oe-awˇ tsawˇ jeuˬ dawˬ tawˆ lu˰-ahˇ Miˬyehˇ guiˬ lahˬ bi˰ teh˰-a " lehˇ ehˇ taˬ-euˬ meh .
48003009	Aˬbyaˬhaˬ jah-euˬ baˬ da neh guiˬ lahˬ za-euˬ meh . K'oeˇ lo˰-ehˇ duˇ ni , aˬ yaw˰ lo˰-ehˇ k'aˇ jah-eu tsawˇ haˬ dawˬ tawˆ lu˰ guiˬ lahˬ za-eu meh .
48003010	Zahˇ dawˬ k'o˰ dawˬ-ahˇ mˇ byah gaˇ g'oe g'oe-ehˇ deh˰-eu tsawˇ haˬ deuˬ-aˬ , yaˬ k'ehˇ yaˬ-eu jeˬ-ahˇ ya daˬ-eu meh . Aˬ jeˬ miˇ neh ehˇ naˇ , " Zahˇ dawˬ k'o˰ dawˬ sahˬ bo˰ la˰ k'oeˇ k'aˇ bo˰ taˬ-euˬ yawˬ jeˬ na lu˰-ahˇ aˬ myah lu˰ maˬ byehˇ ni maˬ caw teh geu˰-eu tsawˇ haˬ-aˬ , Miˬyehˇ neh yaˬ k'ehˇ yaˬ-euˬ jeˬ-ahˇ ya daˬ meh " lehˇ , Jaˇli˰ la˰ k'oeˇ ehˇ taˬ-euˬ meh .
48003011	Nymˬ-mˇ poˆ jawˇ-aˬ , tsawˇ haˬ tiˬ g'aˬ-iˬ Zahˇ dawˬ k'o˰ dawˬ-ahˇ g'oe-eu la˰ k'oeˇ Miˬyehˇ-ahˇ maˬ tsaˬ maˬ tsahˇ leˇ nya-a lehˇ siˬ duˬ laˇ taˬ-euˬ meh . Aˬ jeˬ miˇ neh ehˇ naˇ , " Jah-eu baˬ da neh Miˬyehˇ-ahˇ tsaˬ leˇ tsahˇ leˇ-euˬ tsawˇ haˬ teh˰-ehˇ ya deh˰-eu meh " lehˇ , Jaˇli˰ la˰ k'oeˇ ehˇ taˬ-euˬ meh .
48003012	Ehˇ k'aw˰ , Zahˇ dawˬ k'o˰ dawˬ-aˬ , jah-eu jeˬ-ahˇ tiˬ paw˰-iˬ maˬ ta˰-a . Aˬ jeˬ miˇ neh ehˇ naˇ , " Zahˇ Dawˬ k'o˰ dawˬ la˰ k'oeˇ k'aˇ ehˇ taˬ-euˬ yawˬ jeˬ na lu˰ mˇ byah-eu tsawˇ haˬ ya deh˰ meh " lehˇ , Jaˇli˰ la˰ k'oeˇ ehˇ taˬ-euˬ meh .
48003013	Ehˇ k'aw˰ , aˬ dui g'aˇ duˬ yaˬ k'ehˇ yaˬ-eu jeˬ-ahˇ Ka li daˬ-awˇ , Zahˇ dawˬ k'o˰ dawˬ neh aˬ dui k'oeˇ taˆ bi keuˆ le-euˬ yaˬ k'ehˇ yaˬ-eu jeˬ la˰ k'oeˇ aˬ yaw˰ aˬ dui-ahˇ ka k'o˰ nehˬ la˰-euˬ meh . Aˬ jeˬ miˇ neh ehˇ naˇ , " Aˇ bawˇ k'oeˇ taˆ k'aˇ pa˰ g'eu seh˰-euˬ tsawˇ haˬ-aˬ , Miˬyehˇ neh yaˬ k'ehˇ yaˬ nehˬ-euˬ jeˬ-ahˇ ya daˬ-euˬ tsawˇ haˬ meh " lehˇ , Jaˇ li˰ la˰ k'oeˇ ehˇ taˬ-euˬ meh .
48003014	Miˬyehˇ neh Aˬbyaˬhaˬ-ahˇ saˇ jaˇ dzaˬ taˬ-euˬ guiˬ lahˬ yaw dzahˇ k'oeˇ , Yeˬsuˇ Ka li-ahˇ g'oe-awˇ Yuˇdaˆ tsawˇ haˬ maˬ ngeuˇ-eu deuˬ-ahˇ bi˰ nehˬ nya ni , Ka li k'oeˇ lo˰-ehˇ kamˇ shiˇ-euˬ meh . K'oeˇ-aˬ , Miˬyehˇ neh aˬ dui-ahˇ bi˰ ma lehˇ saˇ jaˇ dzaˬ taˬ-euˬ Yaw sahˇ Miˬyehˇ-ahˇ , jah-eu jeˬ ba da neh aˬ dui za nya ni mˇ-euˬ jeˬ pyeu˰-eu meh .
48003015	Aˬ yui˰ aˬ nyiˇ Ka li zaˬ deuˬ-oˇ , yawˬ nah na lu˰ ya puˬ ya mawˇ lu˰-eu gaˇ kawˆ yaw jeˬ ma jeˬ tiˬ hmˬ ngaˇ ehˇ-eu ma . Tsawˇ haˬ nyiˬ g'aˬ yaw kaˬ gaˇ kawˆ tiˬ jeˬ na-ahˇ ta˰ leˇ-awˇ saˇ jaˇ dzaˬ-eu la˰ k'oeˇ sahˬ bo˰ bo˰ tsehˆ g'aˬ naˇ , tiˬ g'aˬ-iˬ maˬ paˇ laˆ pyaˆ nya-eu uˬ ta˰ , dawˬ tiˬ dawˬ-iˬ maˬ paˇ dawˆ lahˬ nya meh .
48003016	Miˬyehˇ-aˬ , Aˬbyaˬhaˬ hawˇ-eu aˬ yaw˰-euˬ zaˬ-ahˇ saˇ jaˇ dzaˬ-euˬ meh . Jaˇli˰ la˰ k'oeˇ Aˬbyaˬhaˬ-euˬ " zaˬ deuˬ uˆ deuˬ " lehˇ maˬ ehˇ taˬ-aˬ . K'oeˇ miˇ neh tsawˇ haˬ g'awˬ mya ni-ahˇ saˇ jaˇ dzaˬ-euˬ lehˇ ehˇ maw˰-eu maˬ ngeuˇ-a . Aˬbyaˬhaˬ-euˬ " zaˬ " lehˇ , tiˬ g'aˬ-ahˇ teh˰-ehˇ ehˇ taˬ-euˬ meh . Ka li tiˬ g'aˬ-ahˇ teh˰-ehˇ saˇ jaˇ dzaˬ-euˬ gaˇ ehˇ maw˰-eu meh .
48003017	Ngaˇ ehˇ maw˰-eu-aˬ , heu lo˰-ehˇ ma . Aˬbyaˬhaˬ nehˬ-ehˇ Miˬyehˇ dawˬ ma saˇ jaˇ dzaˬ-euˬ meh . K'oeˇ sawˇ miˇ tsa oeˬ yaˇ smˬ tseˇ k'o˰ g'eh-awˇ neh hawˇ-eu bi˰ le˰-euˬ Zahˇ dawˬ k'o˰ dawˬ k'oeˇ-aˬ , Miˬyehˇ neh dzaˬ taˬ-euˬ saˇ jaˇ k'oeˇ-ahˇ maˬ laˆ pyaˆ nya-a .
48003018	Miˬyehˇ neh bi˰-euˬ jeˬ biˇ-aˬ , Zahˇ dawˬ k'o˰ dawˬ-ahˇ ta˰-eu jeˬ pyeu˰-eu ngeuˇ naˇ , aˬ yaw˰ neh saˇ jaˇ dzaˬ taˬ-eu gaˇ ta˰ leˇ-eu jeˬ maˬ paˇ ngeuˇ meh . Ehˇ k'aw˰ , Miˬyehˇ neh dzaˬ taˬ-euˬ saˇ jaˇ baˬ da neh jeˬ biˇ k'oeˇ Aˬbyaˬhaˬ-ahˇ Miˬyehˇ bi˰-euˬ meh .
48003019	Toˆ-ehˇ ngeuˇ naˇ , Zahˇ dawˬ k'o˰ dawˬ k'oeˇ aˬ jeˬ-euˬ g'aˇ duˬ pyeu˰ ta . K'oeˇ-aˬ , mˇ lehˬ-euˬ jeˬ-ahˇ bi siˬ nya-eu g'aˇ duˬ bi˰ lahˬ la˰-euˬ jeˬ pyeu˰-awˇ , Miˬyehˇ neh saˇ jaˇ dzaˬ taˬ-euˬ g'aˬ pyeu˰-eu Aˬbyaˬhaˬ-euˬ zaˬ k'oeˇ g'aˬ oe keuˆ ngeh keuˆ ni bi zmˬ-eu g'aˇ duˬ bi˰ taˬ-euˬ jeˬ pyeu˰-eu meh . Zahˇ dawˬ k'o˰ dawˬ-aˬ , mˬ taˆ g'aˬ k'ehˇ neh hehˇ ka le˰-awˇ , tsawˇ kaˬ tiˬ g'aˬ-ahˇ neh tiˬ tiˆ bi˰ nehˬ le-euˬ jeˬ pyeu˰-eu meh .
48003020	Ehˇ k'aw˰ , tiˬ g'aˬ-ahˇ teh˰-ehˇ ta˰-eu jeˬ ngeuˇ naˇ , tsawˇ kaˬ maˬ loˬ-a . Miˬyehˇ-aˬ , tiˬ g'aˬ teh˰ meh .
48003021	Toˆ-ehˇ ngeuˇ naˇ , Zahˇ dawˬ k'o˰ dawˬ k'oeˇ Miˬyehˇ neh dzaˬ taˬ-euˬ saˇ jaˇ-ahˇ laˆ cawˆ ta loˇ . Maˬ ngeuˇ-a . Aˬ jeˬ miˇ neh ehˇ naˇ , deh˰-eu jeˬ bi˰ la˰ nya-eu zahˇ dawˬ k'o˰ dawˬ-ahˇ tsawˇ haˬ zaˬ deuˬ za taˬ-euˬ ngeuˇ naˇ , zahˇ dawˬ k'o˰ dawˬ k'oeˇ-ahˇ mˇ byah-eu la˰ k'oeˇ Miˬyehˇ-ahˇ tsaˬ leˇ tsahˇ leˇ nya teh˰-a .
48003022	Ehˇ k'aw˰ , miˇ tsaˬ heu dawˬ tawˆ lu˰ iˬ baˇ uˆ lahˇ-eu uˬ moˆ jawˇ lu˰-eu meh lehˇ Jaˇli˰ la˰ k'oeˇ ehˇ taˬ-euˬ meh . K'oeˇ miˇ neh , Yeˬsuˇ Ka li-ahˇ jah-eu deuˬ-ahˇ bi˰ ma lehˇ ehˇ taˬ-euˬ la˰ sawˬ k'oeˇ-aˬ , jah-eu tsawˇ haˬ deuˬ-ahˇ bi˰-euˬ meh .
48003023	Ehˇ k'aw˰ , jah-eu jeˬ maˬ keuˆ le nmˇ kaˬ , keuˆ le lu˰-eu jah-eu jeˬ k'oeˇ-ahˇ maˬ pah mehˬ nehˬ la˰ k'oeˇ keuˆ ni , Zahˇ dawˬ k'o˰ dawˬ neh aˬ dui-ahˇ piˬ lahˇ taˬ-euˬ meh .
48003024	Jah-eu jeˬ baˬ da neh Miˬyehˇ-ahˇ aˬ dui bi tsaˬ bi dzoeˇ leˇ nya-eu g'aˇ duˬ Ka li maˬ oe keuˆ k'oeˇ keuˆ ni , Zahˇ dawˬ k'o˰ dawˬ k'oeˇ aˬ dui-ahˇ haw piˇ tawˬ-euˬ meh .
48003025	Nymˬ-mˇ-aˬ , jah-eu jeˬ-euˬ aˇ yamˬ keuˆ le-euˬ miˇ neh , Zahˇ dawˬ k'o˰ dawˬ k'oeˇ aˬ dui-ahˇ maˬ paˇ haw piˇ meh .
48003026	Jah-eu jeˬ baˬ da neh , naw ma˰ dawˬ tawˆ lu˰ Yeˬsuˇ Ka li la˰ k'oeˇ Miˬyehˇ-euˬ zaˬ pyeu˰-eu meh .
48003027	Naw ma˰ Ka li la˰ k'oeˇ iˇ cu˰ k'aˇ shawˇ-euˬ deuˬ-aˬ , mehˬ tsoeˬ dm-eu lo˰-ehˇ Ka li-ahˇ dm taˬ-euˬ gaˇ duˇ meh .
48003028	K'oeˇ miˇ neh , Yuˇdaˆ tsawˇ haˬ hawˇ-eu Yuˇdaˆ tsawˇ haˬ maˬ ngeuˇ-eu deuˬ maˬ ehˇ , zaˬ k'aˆ hawˇ-eu buˬ-iˇ-euˬ tsawˇ haˬ maˬ ehˇ , k'aˬ dzeˇ zaˬ hawˇ-eu zaˬ miˬ zaˬ maˬ ehˇ , tiˬ paw˰-iˬ maˬ paˇ beu meh . Aˬ jeˬ miˇ neh ehˇ naˇ , Yeˬsuˇ Ka li la˰ k'oeˇ , naw ma˰ dawˬ tawˆ lu˰ tiˬ kawˆ meh .
48003029	Naw ma˰ Ka li-euˬ tsawˇ haˬ ngeuˇ naˇ , Aˬbyaˬhaˬ-euˬ zaˬ deuˬ uˆ deuˬ lehˇ sawˇ nya-eu miˇ neh , Miˬyehˇ neh saˇ jaˇ dzaˬ taˬ-euˬ jeˬ biˇ za teh˰-a .
48004001	Ngaˇ ehˇ maw˰-eu-aˬ , heu lo˰-ehˇ ma . Aˬ da-euˬ jeˬ biˇ o˰-eu aˬ li tiˬ g'aˬ-aˬ , yawˬ jeˬ na lu˰ aˬ yaw˰-euˬ pyeu˰-eu k'aw˰ , aˬ yaw˰ zaˬ yaw nyiˇ pyeu˰ ngeh , zaˬ k'aˆ tiˬ g'aˬ lo˰-ehˇ ya deh˰ tawˬ-eu meh .
48004002	Aˬ da g'aˬ neh ehˇ taˬ-euˬ aˇ yamˬ maˬ keuˆ laˇ k'oeˇ keuˆ ni , aˬ yaw˰-ahˇ bo saˆ-eu deuˬ hawˇ-eu aˬ yaw˰-euˬ gaˇ mˇ dah nehˬ-eu deuˬ ya bi jawˇ-eu meh .
48004003	K'oeˇ lo˰-ehˇ duˇ ni , aˬ dui guiˬ lahˬ sa˰ laˇ paw tsawˇ k'aˆ maˬ k'aˆ laˇ k'oeˇ keuˆ ni , boeˬ boeˬ luˆ luˆ-ahˇ uˆ lahˇ lu˰-eu yaw sahˇ deuˬ-euˬ la˰ oˆ zaˬ k'aˆ ya geu˰-eu meh .
48004004	Ehˇ k'aw˰ , aˇ yamˬ tsaˬ laˇ ngeh jawˇ , Miˬyehˇ neh aˬ yaw˰-euˬ Zaˬmaˇ-ahˇ bi oe-euˬ meh . Zaˬ miˬ zaˬ-euˬ uˬ maˆ la˰ k'oeˇ neh deh˰ doˆ le-awˇ , Yuˇdaˆ tsawˇ haˬ-euˬ Zahˇ dawˬ k'o˰ dawˬ uˬ moˆ jawˇ-euˬ meh .
48004005	Aˬ dui Miˬyehˇ-euˬ za pyeu˰ laˇ nya ni , Zahˇ dawˬ k'o˰ dawˬ uˬ moˆ deh˰ lu˰-eu tsawˇ haˬ deuˬ-ahˇ ka k'o˰-eu g'aˇ duˬ , aˬ yaw˰ k'oeˇ lo˰-ehˇ deh˰ le-euˬ meh .
48004006	Naw ma˰ Miˬyehˇ-euˬ zaˬ pyeu˰-eu gaˇ kawˆ bi siˬ bi mawˇ-eu g'aˇ duˬ , " Aˬ da-oˇ , ngaˬ Da-oˇ " lehˇ aˬ dui-ahˇ bi guˇ la˰-euˬ aˬ yaw˰-euˬ Zaˬmaˇ-euˬ Yaw sahˇ k'oeˇ , aˬ dui-euˬ nui ma la˰ k'oeˇ Miˬyehˇ neh bi uˇ le-euˬ meh .
48004007	K'oeˇ Miˇ neh , naw ma˰-aˬ , zaˬ k'aˆ maˬ paˇ ngeuˇ meh . Aˬ li pyeu˰ laˇ-euˬ meh . Aˬ li pyeu˰-eu miˇ neh , Miˬyehˇ-euˬ jeˬ biˇ o˰-eu tsawˇ haˬ meh .
48004008	Dzeuˇ laˇ ngeh , naw ma˰ Miˬyehˇ-ahˇ maˬ siˬ nya k'oeˇ keuˆ ni , Miˬyehˇ maˬ ngeuˇ-eu yaw sahˇ deuˬ-euˬ zaˬ k'aˆ geu˰-euˬ meh .
48004009	Nymˬ-mˇ poˆ jawˇ-aˬ , naw ma˰ Miˬyehˇ-ahˇ siˬ nya laˇ-euˬ meh . Maˬ ngeuˇ naˇ , Miˬyehˇ naw ma˰-ahˇ siˬ nya-euˬ meh lehˇ k'aw˰ ehˇ-awˬ . G'aˬ baˬ dui dui-awˇ tiˬ jeˬ-iˬ maˬ jahˇ nya-eu yaw sahˇ k'oeˇ deuˬ jawˇ paw naw ma˰ aˬ joˆ-ehˇ paˇ g'o˰ pyawˇ-iˇ maw˰-eu nya . Aˬ jeˬ miˇ neh aˬ yaw˰ ma˰-euˬ zaˬ k'aˆ paˇ geu˰ poˆ maw˰-eu nya .
48004010	Aˇ nah aˇ yamˬ , aˇ k'o˰ aˇ la to˰-awˇ taˬ huiˬ-eu la˰ k'oeˇ , naw ma˰ lah-eu daw-eu meh .
48004011	Naw ma˰ g'aˇ duˬ ngaˬ neh k'aˇ mˇ k'aˇ shaˇ-euˬ jeˬ yaw˰ ngeh˰-ehˇ pyeu˰ jiˇ gaˇ k'ahˬ lahˇ dui dui nya .
48004012	Aˬ yui˰ aˬ nyiˇ Ka li zaˬ deuˬ-oˇ , ngaˇ naw ma˰ lo˰-ehˇ pyeu˰ laˇ-euˬ miˇ neh , naw ma˰ ngaˬ lo˰-ehˇ pyeu˰ laˇ-awˬ lehˇ shaˇ-eu ma . Naw ma˰ neh ngaˬ-ahˇ mˇ lehˬ taˬ-euˬ tiˬ jeˬ-iˬ maˬ jaˆ-a .
48004013	Ngaˇ naw ma˰-ahˇ Laˬ k'aˬ cehˇ-eu Guiˬ lahˬ dawˬ mehˬ beh beh ngeh poˆ , aˬ jeˬ miˇ neh mehˬ-euˬ gaˇ kawˆ-ahˇ paˇ noeˬ mawˇ haw sheˇ . Ngaˇ naˇ-eu miˇ neh mehˬ-euˬ maˬ ngeuˇ-a loˇ .
48004014	Ngaˇ naˇ-eu baˬ da neh naw ma˰ ya shaˬ dui dui-euˬ k'aw˰ , naw ma˰ ngaˬ-ahˇ maˬ byehˇ dzeh nehˬ la˰-euˬ uˬ ta˰ , yehˬ bawˬ-ehˇ maˬ g'eh nehˬ la˰-aˬ . Mˬ taˆ g'aˬ k'ehˇ-ahˇ ha-eu lo˰-ehˇ ha nehˬ la˰-euˬ meh . Yeˬsuˇ Ka li-ahˇ ha-eu lo˰-ehˇ ha nehˬ la˰-euˬ meh .
48004015	K'oeˇ ngeh naw ma˰ laˬ k'aˬ cehˇ dui dui-euˬ meh . Nymˬ-mˇ aˬ jeˬ paˇ pyeu˰-iˇ teˬ . K'oeˇ ngeh naw ma˰-euˬ myaˆ nuiˆ k'eu˰ doˆ-awˇ ngaˬ-ahˇ dawˆ tso˰ nehˬ la˰ nya law nmˇ-aˬ , naw ma˰ k'oeˇ lo˰-ehˇ dawˆ tso˰ nehˬ la˰ maw˰-eu nui ma ahˇ meh lehˇ ngaˇ ehˇ tsehˆ nya ma .
48004016	Nymˬ-mˇ ngaˇ naw ma˰-ahˇ yaw tsaˬ yaw dawˇ jeˬ ehˇ nehˬ-euˬ miˇ neh , ngaˇ naw ma˰-ahˇ muiˇ-eu tsawˇ haˬ pyeu˰ shaw taˬ loˇ .
48004017	Tsawˇ haˬ k'oeˇ deuˬ naw ma˰ g'aˇ duˬ nui ma keuˆ gaˇ duˇ-eu meh . Ehˇ k'aw˰ , nui maˬ la˰ k'oeˇ k'oeˇ lo˰-ehˇ maˬ ngeuˇ-a . Naw ma˰ hawˇ-eu aˬ yaw˰ ma˰ tiˬ gaˇ ta˰ leˇ nya ni , naw ma˰ ngaˬ nehˬ-ehˇ g'awˬ-iˇ gaˇ aˬ yaw˰ ma˰ geu˰ maw˰-eu meh .
48004018	Ngaˇ naw ma˰ nehˬ-ehˇ jawˇ ngeh teh˰-ehˇ maˬ ngeuˇ ni , yawˬ jawˇ na lu˰ yaw muiˬ jeˬ-ahˇ naw ma˰ nui ma keuˆ naˇ , muiˬ dui dui teh˰-a .
48004019	Ngaˇ gaˬ-eu ngaˬ-euˬ zaˬ deuˬ-oˇ , Ka li-euˬ aˇ g'ehˇ naw ma˰ la˰ k'oeˇ ahˇ laˇ ni , zaˬ baw lu˰-eu aˬ ma tiˬ g'aˬ uˬ maˆ naˇ-eu shaˬ-eu lo˰-ehˇ naw ma˰ g'aˇ duˬ ngaˇ shaˬ zahˬ mˇ-eu maˬ tsehˆ leˇ nya .
48004020	Nymˬ-mˇ ngaˇ naw ma˰ nehˬ-ehˇ jawˇ maw˰ dui dui nya . Ngaˇ nui ma yawˬ siˬ yawˬ paˇ-awˇ , naw ma˰-ahˇ nahˬ yu ni mehˬ maw˰ tsoˆ maw˰ dui dui nya . Naw ma˰ g'aˇ duˬ ngaˇ k'ahˬ lahˇ dui dui nya .
48004021	Naw ma˰ la˰ k'oeˇ , Zahˇ dawˬ k'o˰ dawˬ uˬ moˆ jawˇ maw˰-eu deuˬ-ahˇ ngaˇ heu lo˰-ehˇ naˇ haˬ maw˰-eu ma . Zahˇ dawˬ k'o˰ dawˬ naw ma˰-ahˇ aˬ joˆ-ehˇ ehˇ lu˰-eu naw ma˰-ahˇ gaˬ laˇ miˇ-a loˇ .
48004022	Zahˇ dawˬ k'o˰ dawˬ la˰ k'oeˇ ehˇ taˬ-euˬ-aˬ , Aˬbyaˬhaˬ aˬ li nyiˬ li jawˇ-eu meh . Tiˬ li-aˬ , zaˬ k'aˆ pyeu˰-eu miˬ zaˬ g'aˬ o neh deh˰ le-awˇ , tiˬ li-aˬ , zaˬ k'aˆ maˬ ngeuˇ-eu miˬ zaˬ g'aˬ o neh deh˰ le-euˬ meh .
48004023	Zaˬ k'aˆ g'aˬ o neh deh˰ le-euˬ aˬ li k'oeˇ li-aˬ , aˬ cawˬ k'aˇ deh˰ le-euˬ lo˰-ehˇ deh˰ le-euˬ meh . Ehˇ k'aw˰ , zaˬ k'aˆ maˬ ngeuˇ-eu g'aˬ o neh deh˰ le-euˬ k'oeˇ li-aˬ , Miˬyehˇ neh saˇ jaˇ dzaˬ taˬ-euˬ baˬ da neh deh˰ le-euˬ meh .
48004024	Gaˇ kawˆ heu-aˬ , dawˬ tsui˰ na˰-awˇ dzaw geu˰ paˬ-ehˇ g'eh-eu gaˇ kawˆ tiˬ hmˬ meh . Zaˬ miˬ zaˬ k'oeˇ nyiˬ g'aˬ-aˬ , dawˬ ma saˇ jaˇ nyiˬ jeˬ-ahˇ ehˇ maw˰-eu meh . Zaˬ k'aˆ bi geu˰-eu zaˬ deuˬ baw-euˬ g'aˬ-aˬ , Haˬgaˬlaˇ meh . Aˬ yaw˰-aˬ , Siˇnaˆ gawˬ jawˬ-ahˇ dzaˬ-euˬ dawˬ ma saˇ jaˇ-euˬ dah zaˇ pyeu˰-eu meh .
48004025	Aˬleˬbyaˇ miˇ k'ahˬ-ahˇ jaˆ-eu Siˇnaˆ gawˬ jawˬ-euˬ dah zaˇ pyeu˰-eu Haˬgaˬlaˇ-aˬ , iˬ nah jaˆ lu˰-eu Yeˬluˇsaˬlehˬ meuˬ k'oeˇ meh . Meuˬ k'oeˇ meuˬ hawˇ-eu k'oeˇ gaˇ jawˇ-eu tsawˇ haˬ dawˬ tawˆ lu˰ , zaˬ k'aˆ pyeu˰ lu˰-eu meh .
48004026	Ehˇ k'aw˰ , mˬ taˆ-euˬ Yeˬluˇsaˬlehˬ meuˬ-aˬ , buˬ-iˇ-euˬ meuˬ pyeu˰-eu meh . Meuˬ k'oeˇ meuˬ-aˬ , aˬ dui-euˬ aˬ ma pyeu˰-eu meh .
48004027	Aˬ jeˬ miˇ neh ehˇ naˇ , Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Zaˬ maˬ jawˇ-eu aˬ ma deuˬ-oˇ , naw ma˰ laˬ k'aˬ cehˇ dui dui-awˬ . Zaˬ baw-eu uˬ maˆ naˇ naˇ-ehˇ , maˬ shaˬ haw-euˬ aˬ ma deuˬ-oˇ , laˬ k'aˬ cehˇ-awˇ guˇ dui dui-awˬ . Aˬ jeˬ miˇ neh ehˇ naˇ , k'aˬ dzeˇ zaˬ neh bi k'o˰-euˬ deuˬ , k'aˬ dzeˇ zaˬ baw-eu deuˬ maˬ tseˇ , zaˬ g'awˬ mya ni jawˇ le teh˰-a . "
48004028	Aˬ yui˰ aˬ nyiˇ Ka li zaˬ deuˬ-oˇ , naw ma˰-aˬ , Iˇtsaˆ lo˰-ehˇ Miˬyehˇ neh saˇ jaˇ dzaˬ taˬ-euˬ miˇ neh deh˰ le-euˬ Miˬyehˇ-euˬ zaˬ deuˬ pyeu˰-eu meh .
48004029	K'oeˇ ngeh yamˬ-ahˇ , aˬ cawˬ k'aˇ deh˰ le-eu lo˰-ehˇ deh˰ le-euˬ g'aˬ-aˬ , Miˬyehˇ-euˬ Yaw sahˇ baˬ da neh deh˰ le-euˬ g'aˬ-ahˇ k'ehˬ-euˬ meh . Nymˬ-mˇ k'aw˰ , k'oeˇ lo˰-ehˇ pyeu˰ lu˰-eu meh .
48004030	Ehˇ k'aw˰ , Jaˇli˰ la˰ k'oeˇ ehˇ taˬ-euˬ heu lo˰-ehˇ jaˆ-eu meh . " Zaˬ miˬ zaˬ zaˬ k'aˆ k'oeˇ g'aˬ hawˇ-eu aˬ yaw˰-euˬ aˬ li-ahˇ teh dzeh-awˬ . Aˬ jeˬ miˇ neh ehˇ naˇ , zaˬ miˬ zaˬ zaˬ k'aˆ o neh deh˰ le-euˬ aˬ li-aˬ , zaˬ k'aˆ maˬ ngeuˇ-eu zaˬ miˬ zaˬ g'aˬ o neh deh˰ le-euˬ aˬ li lo˰-ehˇ jeˬ biˇ maˬ o˰-a . "
48004031	Aˬ yui˰ aˬ nyiˇ Ka li zaˬ deuˬ-oˇ , aˬ dui-aˬ , zaˬ miˬ zaˬ zaˬ k'aˆ o neh deh˰ le-euˬ zaˬ deuˬ maˬ ngeuˇ . Zaˬ k'aˆ maˬ ngeuˇ-eu zaˬ miˬ zaˬ g'aˬ o neh deh˰ le-euˬ zaˬ deuˬ ma .
48005001	Aˬ dui buˬ-iˇ-euˬ tsawˇ haˬ pyeu˰ laˇ ni , Ka li neh aˬ dui-ahˇ bi buˬ-iˇ la˰-euˬ meh . K'oeˇ miˇ neh , buˬ-iˇ-euˬ tsawˇ haˬ lo˰-ehˇ zi˰ dah ni jawˇ-awˬ . Zaˬ k'aˆ taˬ paˇ geu˰ .
48005002	Ngaˇ Pawˇluˆ heu lo˰-ehˇ ehˇ-eu ma . Naw ma˰ baˆ k'oˆ mehˬ dzaˬ yehˬ naˇ , naw ma˰ g'aˇ duˬ Ka li gaˇ dahˇ maˬ paˇ tsoeˬ meh .
48005003	Ngaˇ tiˬ poˆ paˇ ehˇ nehˬ nyaˇ . Baˆ k'oˆ mehˬ dzaˬ k'aˇ yehˬ-euˬ tsawˇ haˬ-aˬ , Zahˇ dawˬ k'o˰ dawˬ dawˬ tawˆ lu˰-ahˇ ya mˇ byah meh .
48005004	Naw ma˰ Zahˇ dawˬ k'o˰ dawˬ-ahˇ mˇ byah-eu la˰ k'oeˇ Miˬyehˇ-ahˇ tsaˬ leˇ tsahˇ leˇ ni leh jeh-eu tsawˇ haˬ deuˬ-aˬ , Ka li-ahˇ maˬ paˇ ta˰-ehˇ , Miˬyehˇ g'awˬ shaˬ gaˬ-eu guiˬ lahˬ-euˬ la˰ nyiˇ paw jawˇ-eu tsawˇ haˬ deuˬ pyeu˰-eu meh .
48005005	Nga ma˰ law nmˇ-aˬ , nga ma˰-euˬ jah-eu jeˬ la˰ k'oeˇ Yaw sahˇ Miˬyehˇ-euˬ baoˬ gaˇ mˇ-eu baˬ da neh Miˬyehˇ-ahˇ tsaˬ leˇ tsahˇ leˇ nya gaˇ noeˬ tmˬ k'aˇ za ma .
48005006	Aˬ jeˬ miˇ neh ehˇ naˇ , Yeˬsuˇ Ka li la˰ k'oeˇ jawˇ-eu tsawˇ haˬ deuˬ g'aˇ duˬ , baˆ k'oˆ mehˬ dzaˬ yehˬ-euˬ hawˇ-eu maˬ yehˬ-euˬ tiˬ paw˰-iˬ beu gaˇ duˬ maˬ jaˆ-a . G'oeˇ-eu gaˬ-eu jeˬ mˇ doˆ shaˇ doˆ la˰ nya-eu jah-eu k'oeˇ tiˬ jeˬ teh˰-ehˇ gaˇ dahˇ tsoeˬ-eu jeˬ pyeu˰-eu meh .
48005007	Dzeuˇ laˇ ngeh naw ma˰ yaw muiˬ paˬ-ehˇ mˇ lu˰ shaˇ lu˰-eu meh . Yaw tsaˬ yaw dawˇ jeˬ-ahˇ naw ma˰ maˬ naˇ haˬ geu˰ ni aˬ suˇ g'aˬ laˆ tsoeˬ-euˬ ta .
48005008	K'oeˇ-aˬ , naw ma˰-ahˇ kuˇ-euˬ g'aˬ pyeu˰-eu Miˬyehˇ neh mˇ-euˬ jeˬ maˬ ngeuˇ-a .
48005009	" Cehˇ meu tiˬ tsmˇ tsmˇ lah-ehˇ bi poˬ laˇ-eu g'aˇ duˬ dehˬ tseˬ ui cuiˆ teh˰-ehˇ ya dawˆ-eu meh " lehˇ ehˇ taˬ-euˬ meh .
48005010	Ehˇ k'aw˰ , naw ma˰-ahˇ ngaˇ jah coeˇ-eu nui ma ahˇ te siˬ . Aˬ dui-aˬ , Sahˬpaˬ Yeˬsuˇ la˰ k'oeˇ jawˇ lu˰-eu miˇ neh , ngaˇ jah-eu jeˬ-ahˇ naw ma˰ maˬ jah ni yawˬ paw yawˬ maˬ iˇ pyawˇ-aˇ lehˇ ngaˇ siˬ nya ma . Ehˇ k'aw˰ , naw ma˰-ahˇ laˆ shaˬ-eu tsawˇ haˬ aˬ geu g'aˬ maˬ kaˬ , Miˬyehˇ neh k'ehˬ nehˬ k'aˆ nehˬ-euˬ jeˬ-ahˇ ya daˬ teh˰-a .
48005011	Ehˇ k'aw˰ aˬ yui˰ aˬ nyiˇ Ka li zaˬ deuˬ-oˇ , baˆ k'oˆ mehˬ dzaˬ ya yehˬ meh lehˇ ngaˇ mehˬ-euˬ law nmˇ-aˬ , k'ehˬ-eu k'aˆ-eu jeˬ-ahˇ ya daˬ nmˇ loˇ . Ngaˇ k'oeˇ lo˰-ehˇ mehˬ-euˬ law nmˇ-aˬ , Ka li-euˬ la˰ ya˰ gaˇ kawˆ mehˬ-eu jeˬ-ahˇ ta˰ leˇ-awˇ aˬ cawˬ sahˬ ti˰ ti˰ paˬ-ehˇ g'eh-eu jeˬ maˬ paˇ jaˆ-aˇ .
48005012	Naw ma˰-ahˇ laˆ shaˬ-eu tsawˇ haˬ k'oeˇ deuˬ bi iˇ byoˆ jiˇ maw˰ miˇ-a . Aˬ yaw˰ ma˰ yawˬ haˇ yawˬ ha shaw˰ lu˰-uˇ .
48005013	Aˬ yui˰ aˬ nyiˇ Ka li zaˬ deuˬ-oˇ , naw ma˰-aˬ , bi buˬ-iˇ-eu g'aˇ duˬ kuˇ doˆ g'aˬ-euˬ tsawˇ haˬ meh . Ehˇ k'aw˰ , buˬ-iˇ-euˬ k'oeˇ-aˬ , naw ma˰-euˬ shiˬ shaˬ jiˇ nui loˆ mˇ-eu g'aˇ duˬ taˬ bi pyeu˰ . G'oeˇ-eu gaˬ-eu la˰ k'oeˇ tiˬ g'aˬ tiˇ g'aˬ ngehˬ g'eh-awˬ .
48005014	Aˬ jeˬ miˇ neh ehˇ naˇ , Zahˇ dawˬ k'o˰ dawˬ dawˬ tawˆ lu˰ , " Yawˬ haˇ yawˬ ha gaˬ-eu lo˰-ehˇ , yawˬ ha dawˬ peh jawˇ-eu tsawˇ haˬ-ahˇ gaˬ-awˬ " lehˇ ehˇ-eu dawˬ k'oeˇ dawˬ la˰ k'oeˇ byah laˇ jiˇ-euˬ meh .
48005015	Ehˇ k'aw˰ , naw ma˰ bawˇ tsahˬ jeˬ zaˬ yaw haiˬ deuˬ lo˰-ehˇ tiˬ g'aˬ tiˇ g'aˬ coeˬ leˇ naˇ leˇ-eu jeˬ jahˇ lu˰ naˇ , haw taˬ-awˬ , tiˬ g'aˬ tiˇ g'aˬ puiˆ byoˆ le˰ teh˰-a .
48005016	Ngaˇ ehˇ maw˰-eu-aˬ , heu lo˰-ehˇ ma . Yaw sahˇ Miˬyehˇ sheuˬ g'eh-eu mehˬ nah caw teh-awˬ . Shiˬ shaˬ jiˇ nui k'ahˇ mehˬ nah taˬ iˇ .
48005017	Aˬ jeˬ miˇ neh ehˇ naˇ , shiˬ shaˬ jiˇ nui k'ahˇ-aˬ , Yaw sahˇ Miˬyehˇ-ahˇ maˬ tsaˬ leˇ-ehˇ , Yaw sahˇ Miˬyehˇ k'aw˰ , shiˬ shaˬ jiˇ nui k'ahˇ-ahˇ maˬ tsaˬ leˇ-a . Heu nyiˬ jeˬ-aˬ , tiˬ jeˬ tiˇ jeˬ muiˇ-eu miˇ neh , naw ma˰ yawˬ ha mˇ maw˰-eu jeˬ maˬ mˇ nya-a .
48005018	Yaw sahˇ Miˬyehˇ sheuˬ g'eh-eu mehˬ nah naw ma˰ caw teh naˇ , Zahˇ dawˬ k'o˰ dawˬ-euˬ uˬ moˆ naw ma˰ maˬ paˇ jawˇ meh .
48005019	Shiˬ shaˬ jiˇ nui k'ahˇ neh mˇ-euˬ gaˇ deuˬ-aˬ , heu lo˰-ehˇ bya cehˆ ni mawˇ laˇ-eu meh . K'aˬ miˬ sheu-eu , maˬ muiˬ maˬ shawˇ-eu , maˬ tsaˬ maˬ dawˇ-eu la˰ k'oeˇ yu˰ ta˰ joe ta˰-eu ,
48005020	tahˬ pahˬ aˬ ma mawˇ kawˇ-ahˇ uˬ duˬ tahˬ-eu , maw loˬ ja maw-ahˇ g'oe-eu , tiˬ g'aˬ tiˇ g'aˬ muiˇ-eu , daw˰-eu ceh-eu , mehˇ juiˇ juiˇ-eu , nui ma pehˇ-eu , yawˬ ha g'aˇ duˬ teh˰-ehˇ shaˇ noeˬ-eu , g'awˬ-iˇ g'ehˇ-iˇ-eu , aˇ muˇ muˇ paˆ-eu nui ma ahˇ-eu ,
48005021	myaˆ naˆ-eu , dzaˬ yeh˰ dawˇ yeh˰-eu , maˬ tsaˬ maˬ dawˇ-eu bawˬ-iˬ g'eh-eu , heu lo˰-ehˇ g'eh-eu deuˬ mˇ doˆ la˰-eu meh . K'oeˇ lo˰-ehˇ deh˰-eu tsawˇ haˬ deuˬ-aˬ , Miˬyehˇ Miˇ k'ahˬ-ahˇ maˬ ya uˇ lehˇ-a lehˇ dzeuˇ laˇ ngeh ngaˬ neh naw ma˰-ahˇ ehˇ-euˬ lo˰-ehˇ , nymˬ-mˇ k'aw˰ tiˬ poˆ paˇ ehˇ-eu ma .
48005022	Ehˇ k'aw˰ , Yaw sahˇ Miˬyehˇ la˰ k'oeˇ siˬ le-eu aˇ siˬ deuˬ-aˬ , g'oeˇ-eu gaˬ-eu , laˬ k'aˬ cehˇ-eu , nui saˇ o˰-eu , nui ma g'awˬ mahˇ ni taˬ-eu , g'awˬ shaˬ gaˬ-eu nui ma ahˇ-eu , yaw muiˬ jeˬ mˇ-eu , saˇ jaˇ zi˰-eu ,
48005023	nui nahˬ nui yu ahˇ-eu , yawˬ ha-euˬ nui ma-ahˇ g'aˬ leˇ-eu , heu deuˬ meh . Heu deuˬ-ahˇ laˆ tsoeˬ-eu zahˇ dawˬ k'o˰ dawˬ tiˬ dawˬ-iˬ maˬ jaˆ-a .
48005024	Yeˬsuˇ Ka li-ahˇ ta˰-eu tsawˇ haˬ deuˬ-aˬ , shiˬ shaˬ jiˇ nui k'ahˇ hawˇ-eu shiˬ shaˬ jiˇ-euˬ nui noeˬ nui loˆ dawˬ tawˆ lu˰-ahˇ laˆ seh˰ jiˇ-euˬ meh .
48005025	Aˬ dui Yaw sahˇ Miˬyehˇ-ahˇ g'oe-awˇ deh˰ lu˰-eu ngeuˇ naˇ , Yaw sahˇ Miˬyehˇ-ahˇ g'oe-awˇ mehˬ hu paw cah g'eh kaˇ-euˇ .
48005026	Nui ma huiˬ-eu jeˬ , tiˬ g'aˬ tiˇ g'aˬ ceh cawˬ cawˬ-eu jeˬ hawˇ-eu , tiˬ g'aˬ tiˇ g'aˬ myaˆ naˆ-eu jeˬ-ahˇ byehˇ dzeh jiˇ kaˇ-euˇ .
48006001	Aˬ yui˰ aˬ nyiˇ Ka li zaˬ deuˬ-oˇ , tsawˇ haˬ tiˬ g'aˬ na mˇ lehˬ naˇ , naw ma˰ la˰ k'oeˇ guiˬ lahˬ sa˰ laˇ paw g'aˬ k'aˆ-eu deuˬ aˬ yaw˰-ahˇ ciˬ tuˇ nehˬ-eu tsaˬ meh . Ehˇ k'aw˰ , nui nahˬ nui yu ahˇ-eu la˰ k'oeˇ ciˬ tuˇ nehˬ-awˬ . Yawˬ ha k'aw˰ , muˇ juˇ juˇ-eu mehˬ nah maˬ ya caw teh g'eh ni yahˇ-awˬ .
48006002	Tiˬ g'aˬ tiˇ g'aˬ k'aˆ behˆ caw pi-eu la˰ k'oeˇ , Ka li-euˬ zahˇ dawˬ k'o˰ dawˬ-ahˇ mˇ byah-awˬ .
48006003	Tsawˇ haˬ tiˬ g'aˬ na , tiˬ jeˬ-iˬ maˬ mˇ maˬ shaˇ nya k'aw˰ maˬ gaˇ ma lehˇ noeˬ naˇ , yawˬ haˇ yawˬ ha jaˬ myaw˰ myaw˰ gaˇ duˇ-eu meh .
48006004	Yawˬ g'aˬ na lu˰ yawˬ ha aˬ joˆ-ehˇ mˇ lu˰ shaˇ lu˰-eu gaˇ kawˆ shaˇ noeˬ-eu tsaˬ meh . Yawˬ ha yaw muiˬ jeˬ mˇ-euˬ miˇ neh k'ahˬ sehˇ jehˆ maw˰ naˇ , aˬ cawˬ neh mˇ taˬ-euˬ jeˬ-ahˇ ciˬ cehˆ maˬ cehˆ ni jehˆ-eu tsaˬ meh .
48006005	Aˬ jeˬ miˇ neh ehˇ naˇ , tsawˇ haˬ yawˬ g'aˬ na lu˰ yawˬ ha ya pi-eu k'aˆ behˆ yawˬ ha jaˆ meh .
48006006	Miˬyehˇ dawˬ kawˬ dzaw lu˰-eu tsawˇ haˬ-aˬ , yawˬ ha k'aˇ jaˆ-eu yaw muiˬ jeˬ dawˬ tawˆ lu˰ yawˬ ha-ahˇ mehˬ nehˬ la˰-eu g'aˬ-ahˇ biˇ nehˬ-eu tsaˬ meh .
48006007	Naw ma˰ taˬ noeˬ lehˬ . Tsawˇ haˬ tiˬ g'aˬ-iˬ Miˬyehˇ-ahˇ maˬ myaw˰ dzeuˇ nya-a . Yawˬ ha neh k'aˇ sehˬ-euˬ jeˬ yawˬ ha ya yehˬ-eu meh .
48006008	Shiˬ shaˬ jiˇ nui k'ahˇ-ahˇ ta˰-eu siˬ yoeˬ sehˬ naˇ , shiˇ-eu jeˬ ya yehˬ teh˰-a . Yaw sahˇ Miˬyehˇ-ahˇ ta˰-eu siˬ yoeˬ sehˬ naˇ , mˬ maˬ maˬ byaˆ zaˇ ziˇ deh˰-eu jeˬ ya yehˬ teh˰-a .
48006009	K'oeˇ miˇ neh , g'aˬ byehˆ maˬ byehˆ ni yaw muiˬ jeˬ mˇ kaˇ-euˇ . Aˬ dui nui ma maˬ cawˆ naˇ , aˇ yamˬ keuˆ laˇ ngeh ya yehˬ teh˰-a .
48006010	K'oeˇ miˇ neh , k'aˇ yeh˰ laˇ ngeh tsawˇ haˬ yawˬ g'aˬ na lu˰-ahˇ yaw muiˬ jeˬ mˇ nehˬ kaˇ-euˇ . Jah-eu jeˬ la˰ k'oeˇ aˬ dui-euˬ aˬ yui˰ aˬ nyiˇ pyeu˰-eu deuˬ-ahˇ , aˬ cawˬ-ahˇ naˆ maˬ tseˇ yaw muiˬ jeˬ mˇ nehˬ kaˇ-euˇ .
48006011	Ngaˬ-euˬ aˬ la˰ neh naw ma˰-ahˇ bo˰ nehˬ-euˬ sahˬ bo˰ aˇ mawˇ heu deuˬ aˇ naˆ ni huiˬ gaˇ haw sheˇ .
48006012	Naw ma˰-ahˇ baˆ k'oˆ mehˬ dzaˬ bi yehˬ-eu lehˇ ciˬ tehˬ lu˰-eu tsawˇ haˬ k'oeˇ deuˬ-aˬ , la˰ nyiˇ paw teh˰-ehˇ yaw muiˬ jahˇ geu˰-awˇ , k'ahˬ sehˇ jehˆ-eu tsawˇ haˬ deuˬ meh . Ka li-euˬ la˰ ya˰ baˬ da neh k'ehˬ-eu k'aˆ-eu jeˬ-ahˇ maˬ ya daˬ ni , aˬ yaw˰ ma˰ k'oeˇ lo˰-ehˇ mˇ nya-eu jeˬ pyeu˰-eu meh .
48006013	Baˆ k'oˆ mehˬ dzaˬ yehˬ-euˬ tsawˇ haˬ deuˬ k'aw˰ , Zahˇ dawˬ k'o˰ dawˬ mehˬ nah maˬ caw teh-a . Shiˬ shaˬ jiˇ g'awˇ mawˇ-ahˇ ta˰-eu zahˇ heu hmˬ-ahˇ naw ma˰ mˇ ni aˬ yaw˰ ma˰ jahˇ nya ma lehˇ k'ahˬ sehˇ jehˆ maw˰-eu miˇ neh , naw ma˰-ahˇ baˆ k'oˆ mehˬ dzaˬ bi yehˬ maw˰-eu meh .
48006014	Ngaˇ teh˰ law nmˇ-aˬ , aˬ dui-euˬ Sahˬpaˬ Yeˬsuˇ Ka li-euˬ la˰ ya˰ gaˇ kawˆ teh˰-ehˇ k'ahˬ sehˇ jehˆ ma . La˰ ya˰ baˬ da neh , miˇ tsaˬ heu-ahˇ ta˰-eu jeˬ ngaˬ-euˬ g'aˇ duˬ yaw shiˇ-ahˇ duˇ-awˇ , ngaˇ k'aw˰ miˇ tsaˬ-ahˇ ta˰-eu jeˬ-euˬ g'aˇ duˬ yaw shiˇ-ahˇ duˇ-eu ma .
48006015	Baˆ k'oˆ mehˬ dzaˬ yehˬ-euˬ maˬ ehˇ , maˬ yehˬ-euˬ maˬ ehˇ , huiˬ-eu gaˇ kawˆ maˬ ngeuˇ-a . Tsawˇ haˬ yaw shui˰ pyeu˰ laˇ-eu teh˰-ehˇ huiˬ dui dui-eu gaˇ kawˆ pyeu˰-eu meh . ,
48006016	Yaw deh˰ deh˰ ngeh zahˇ sahˇ k'o˰ heu hmˬ mehˬ nah k'aˇ caw teh-eu tsawˇ haˬ deuˬ k'oeˇ taˆ , nui saˇ o˰-eu jeˬ hawˇ-eu Miˬyehˇ-euˬ g'awˬ shaˬ gaˬ-eu guiˬ lahˬ jaˆ lu˰-uˇ . Aˬ yaw˰ ma˰ hawˇ-eu Miˬyehˇ-euˬ tsawˇ haˬ dawˬ tawˆ lu˰ k'oeˇ taˆ jaˆ lu˰-uˇ .
48006017	Aˇ saˬ saˬ-eu dawˬ heu lo˰-ehˇ ehˇ-eu ma . Iˬ nah ta˰ naˇ , tsawˇ haˬ tiˬ g'aˬ-iˬ ngaˬ-ahˇ taˬ paˇ laˆ suˬ saˬ nehˬ la˰ . Aˬ jeˬ miˇ neh ehˇ naˇ , ngaˬ-euˬ g'awˇ mawˇ k'oeˇ taˆ daˬ lu˰-eu aˬ cawˬ neh bi k'ehˬ-euˬ maˇ byaw˰ heu deuˬ-aˬ , ngaˇ Yeˬsuˇ-euˬ zaˬ k'aˆ meh lehˇ saˇ kiˇ kamˬ lu˰ meh .
48006018	Aˬ yui˰ aˬ nyiˇ Ka li zaˬ deuˬ-oˇ , aˬ dui-euˬ Sahˬpaˬ Yeˬsuˇ Ka li-euˬ guiˬ lahˬ yaw dzahˇ naw ma˰ k'oeˇ taˆ jaˆ lu˰-uˇ . Aˬ miˬ .
49001001	Miˬyehˇ nui ma tsaˬ-eu miˇ neh Yeˬsuˇ Ka li-euˬ g'aˬ k'ehˇ ya geu˰ lu˰-eu ngaˇ Pawˇluˆ , Yeˬsuˇ Ka li la˰ k'oeˇ saˇ jaˇ zi˰-eu Eˇpeˇsu meuˬ-ahˇ jawˇ-eu Miˬyehˇ-euˬ tsawˇ haˬ deuˬ jawˇ gaˇ sahˬ bo˰ bo˰ ahˇ le˰-eu ma .
49001002	Aˬ dui-euˬ Aˬda Miˬyehˇ hawˇ-eu Sahˬpaˬ Yeˬsuˇ Ka li-euˬ guiˬ lahˬ yaw dzahˇ hawˇ-eu nui saˇ o˰-eu jeˬ , naw ma˰ k'oeˇ taˆ keuˆ le lu˰-uˇ .
49001003	Aˬ dui-euˬ Sahˬpaˬ Yeˬsuˇ Ka liˬeuˬ Aˬda pyeu˰-eu Miˬyehˇ-euˬ guiˬ lahˬ-ahˇ ja ceuˬ kaˇ-euˇ . Aˬ jeˬ miˇ neh ehˇ naˇ , mˬ taˆ miˇ k'ahˬ-ahˇ jaˆ-eu sa˰ laˇ paw-euˬ guiˬ lahˬ yawˬ jeˬ na lu˰ , Yeˬsuˇ Ka li la˰ k'oeˇ aˬ dui-ahˇ aˬ yaw˰ bi˰ la˰-euˬ meh .
49001004	Miˬyehˇ-euˬ mehˬ shi aˬ dui muiˬ-awˇ shawˇ-awˇ , iˬ baˇ taˬ k'aˇ maˬ bi za-eu g'aˇ duˬ , miˇ tsaˬ tahˬ k'awˇ heu maˬ beh mi naˆ-ehˇ Yeˬsuˇ Ka li la˰ k'oeˇ Miˬyehˇ neh aˬ dui-ahˇ tseˇ doˆ taˬ-euˬ meh .
49001005	Miˬyehˇ aˬ dui-ahˇ gaˬ-eu miˇ neh , Yeˬsuˇ Ka li-ahˇ g'oe-awˇ aˬ dui-ahˇ aˬ yaw˰-euˬ zaˬ deuˬ bi pyeu˰ laˇ-eu g'aˇ duˬ noeˬ tsehˆ taˬ-euˬ meh . K'oeˇ lo˰-ehˇ bi pyeu˰ laˇ-eu g'aˇ duˬ aˬ yaw˰ laˬ k'aˬ cehˇ-awˇ noeˬ tmˬ taˬ-euˬ meh .
49001006	Aˬ yaw˰-euˬ huiˬ dui muiˬ dui dui-eu g'awˬ shaˬ gaˬ-eu guiˬ lahˬ k'oeˇ , aˬ yaw˰ gaˬ dui dui-eu aˬ yaw˰-euˬ Zaˬmaˇ la˰ k'oeˇ aˬ dui-ahˇ bi˰ la˰-euˬ miˇ neh , Miˬyehˇ-ahˇ ja ceuˬ kaˇ-euˇ .
49001007	Aˬ jeˬ miˇ neh ehˇ naˇ , Ka li kamˇ shiˇ-euˬ baˬ da neh aˬ dui ya buˬ-iˇ-awˇ , aˬ dui-euˬ iˬ baˇ-ahˇ pyehˬ nehˬ la˰-euˬ meh . Miˬyehˇ g'awˬ shaˬ gaˬ-eu guiˬ lahˬ k'oeˇ aˇ naˆ ni huiˬ-eu nga .
49001008	Aˬ yaw˰ aˬ dui-ahˇ k'oeˇ myaˆ myaˆ-ehˇ bi˰ nehˬ la˰-euˬ meh . Miˬyehˇ-aˬ , aˬ yaw˰-euˬ zaˬ siˬ tsawˇ gahˇ hawˇ-eu noeˬ siˬ noeˬ mawˇ nya-eu jeˬ-ahˇ g'oe-eu la˰ k'oeˇ ,
49001009	aˬ yaw˰ neh noeˬ tmˬ taˬ-euˬ lo˰-ehˇ Yeˬsuˇ Ka li-ahˇ g'oe-awˇ mˇ byah-eu g'aˇ duˬ lehˬ hmˬ taˬ-euˬ za˰ taˬ-euˬ jeˬ , aˬ dui-ahˇ bi siˬ bi mawˇ la˰-euˬ meh .
49001010	Aˇ yamˬ tsaˬ laˇ ngeh mˇ byah-eu g'aˇ duˬ Miˬyehˇ neh noeˬ tsehˆ-awˇ lehˬ hmˬ taˬ-euˬ gaˇ kawˆ k'oeˇ-aˬ , yawˬ jeˬ na lu˰-euˬ uˬ duˬ pyeu˰-eu Ka li-ahˇ mˬ hawˇ-eu miˇ k'oeˇ taˆ k'aˇ beh taˬ-euˬ jeˬ dawˬ tawˆ lu˰ bi gaw˰ bi bawˆ leˇ-eu g'aˇ duˬ pyeu˰-eu meh .
49001011	Dawˬ tawˆ lu˰ Miˬyehˇ neh noeˬ tsehˆ-awˇ lehˬ hmˬ taˬ-euˬ lo˰-ehˇ pyeu˰ laˇ-euˬ meh . Aˇ dahˬ beh ngeh neh Miˬyehˇ noeˬ tsehˆ-awˇ lehˬ hmˬ taˬ-euˬ jaˆ-eu miˇ neh , Ka li la˰ k'oeˇ aˬ yaw˰-euˬ tsawˇ haˬ bi pyeu˰ laˇ-eu g'aˇ duˬ aˬ dui-ahˇ tseˇ doˆ-euˬ meh .
49001012	K'oeˇ miˇ neh , Ka li-ahˇ noeˬ tmˬ beh beh-euˬ deuˬ pyeu˰-eu nga ma˰-aˬ , Miˬyehˇ-euˬ yaw sheh˰ k'ahˬ sehˇ-ahˇ ja ceuˬ-eu ma .
49001013	Naw ma˰ k'aw˰ , naw ma˰ jawˇ gaˇ ka k'o˰-eu jeˬ bi keuˆ le-euˬ Laˬ k'aˬ cehˇ-eu Guiˬ lahˬ dawˬ pyeu˰-eu yaw tsaˬ yaw dawˇ dawˬ-ahˇ ya gaˬ-awˇ , Miˬyehˇ-euˬ tsawˇ haˬ pyeu˰ laˇ-euˬ meh . Naw ma˰ Ka li-ahˇ jah-awˇ , Miˬyehˇ neh saˇ jaˇ dzaˬ taˬ-euˬ lo˰-ehˇ Muiˬ-eu Shawˇ-eu Yaw sahˇ Miˬyehˇ bi oe-eu la˰ k'oeˇ , aˬ yaw˰-euˬ tsawˇ haˬ bi pyeu˰ tsehˆ-eu g'aˇ duˬ naw ma˰-ahˇ jmˬ diˬ taˬ-euˬ meh .
49001014	Yaw sahˇ Miˬyehˇ-aˬ , Miˬyehˇ neh aˬ yaw˰-euˬ tsawˇ haˬ deuˬ-ahˇ saˇ jaˇ dzaˬ taˬ-euˬ jeˬ-ahˇ aˬ dui aˬ diˇ za-eu gaˇ kawˆ saˇ kiˇ pyeu˰-awˇ , Miˬyehˇ aˬ yaw˰-euˬ tsawˇ haˬ deuˬ-ahˇ tiˬ byah tiˬ lo˰ bi buˬ bi law-iˇ teh˰-a lehˇ aˬ dui-ahˇ bi siˬ duˬ la˰-euˬ jeˬ pyeu˰-eu meh . Aˬ yaw˰-euˬ yaw sheh˰ k'ahˬ sehˇ-ahˇ ja ceuˬ kaˇ-euˇ .
49001015	Heu baˬ da neh , sahˬ paˬ Yeˬsuˇ-ahˇ naw ma˰ jah-eu gaˇ kawˆ hawˇ-eu Miˬyehˇ-euˬ tsawˇ haˬ dawˬ tawˆ lu˰-ahˇ naw ma˰ gaˬ-eu gaˇ kawˆ ngaˇ ya gaˬ ngeh ,
49001016	naw ma˰ g'aˇ duˬ Miˬyehˇ-euˬ guiˬ lahˬ-ahˇ maˬ naˬ leˇ ni ja ceuˬ lu˰ ma . Ngaˇ guiˬ lahˬ shaˇ ngeh naw ma˰ g'aˇ duˬ shaˇ-eu ma .
49001017	Naw ma˰-ahˇ Yaw sahˇ Miˬyehˇ bi˰ nehˬ-eu g'aˇ duˬ , baoˬ yaw sheh˰ k'ahˬ sehˇ huiˬ-eu Aˬda pyeu˰-eu aˬ duiˬ-euˬ Sahˬpaˬ Yeˬsuˇ Ka li-euˬ Miˬyehˇ-ahˇ ngaˇ shaˇ-eu ma . Naw ma˰ Miˬyehˇ-ahˇ siˬ nya laˇ ni , yaw sahˇ Miˬyehˇ naw ma˰-ahˇ zaˬ siˬ tsawˇ gahˇ bi ahˇ laˇ-awˇ , Miˬyehˇ gaˇ kawˆ pah mehˬ nehˬ la˰ teh˰-a .
49001018	Miˬyehˇ naw ma˰-ahˇ kuˇ-euˬ miˇ neh naw ma˰ aˬ jeˬ-ahˇ noeˬ tmˬ k'aˇ za-eu gaˇ kawˆ maˬ ehˇ , aˬ yaw˰ neh aˬ yaw˰-euˬ tsawˇ haˬ deuˬ-ahˇ bi˰-eu lehˇ saˇ jaˇ dzaˬ taˬ-euˬ guiˬ lahˬ k'oeˇ deuˬ aˇ naˆ ni zahˬ leˇ paˬ-ehˇ g'eh-eu gaˇ kawˆ maˬ ehˇ , naw ma˰ siˬ nya laˇ ni , naw ma˰-euˬ nui ma-ahˇ pah nehˬ-awˇ aˬ yaw˰-euˬ yaw sheh˰-ahˇ bi mawˇ-eu g'aˇ duˬ shaˇ-eu ma .
49001019	Jah-eu tsawˇ haˬ pyeu˰-eu aˬ dui-euˬ la˰ k'oeˇ gaˇ mˇ lu˰-eu aˬ yaw˰-euˬ baoˬ aˇ naˆ ni huiˬ-eu gaˇ kawˆ naw ma˰ siˬ nya laˇ ni shaˇ-eu ma . A dui la˰ k'oeˇ gaˇ mˇ lu˰-eu baoˬ k'oeˇ-aˬ , g'aˬ k'aˆ dui dui-eu baoˬ pyeu˰-eu meh .
49001020	Baoˬ k'oeˇ neh Ka li-ahˇ shiˇ-euˬ gaˇ bi g'o˰ deh˰ laˇ-awˇ , mˬ k'oeˇ taˆ miˇ k'ahˬ-ahˇ aˬ yaw˰-euˬ aˇ maˇ paw bi nuiˇ-euˬ meh .
49001021	Mˬ k'oeˇ taˆ uˆ lahˇ lu˰-eu deuˬ pyeu˰-eu , uˆ lahˇ-eu deuˬ , sahˬ paˬ sahˬ ma deuˬ , baoˬ deuˬ hawˇ-eu , miˇ k'ah-ahˇ haw-eu pyaˆ-eu deuˬ dawˬ tawˆ lu˰ k'oeˇ taˆ Ka li uˆ lahˇ-eu meh . Heu ziˇ maˬ ehˇ , aˬ kaˇ kaˇ ziˇ maˬ ehˇ , k'aˇ bi˰ taˬ-euˬ tsawˇ myahˇ dawˬ tawˆ lu˰ k'oeˇ taˆ huiˬ dzehˬ-eu tsawˇ myahˇ aˬ yaw˰ jaˆ-eu meh .
49001022	Dawˬ tawˆ lu˰ Miˬyehˇ neh Ka li-euˬ aˬ kuiˇ pehˬ zaˬ uˬ moˆ bi jaˆ-awˇ , Ka li zaˬ aˇ muˇ-euˬ g'aˇ duˬ aˬ yaw˰-ahˇ dawˬ tawˆ lu˰ k'oeˇ taˆ uˬ duˬ bi geu˰-euˬ meh .
49001023	Ka li zaˬ aˇ muˇ-aˬ , Ka li tiˬ byah ni jawˇ-eu Ka li-euˬ g'awˇ mawˇ meh . Ka li-aˬ , yawˬ jeˬ na lu˰-ahˇ yawˬ gaˇ na lu˰ bi byah laˇ-eu g'aˬ meh .
49002001	Dzeuˇ laˇ ngeh naw ma˰ Miˬyehˇ-euˬ dawˬ-ahˇ maˬ naˇ haˬ-ehˇ iˬ baˇ mˇ-euˬ miˇ neh , guiˬ lahˬ sa˰ laˇ paw shiˇ-euˬ gaˇ duˇ-eu meh .
49002002	K'oeˇ ngeh , miˇ tsaˬ heu-ahˇ ta˰-eu maˬ muiˬ maˬ jaˬ-eu jeˬ mehˬ nah naw ma˰ caw teh-awˇ , mˬ hawˇ-eu miˇ yaw kaˬ-ahˇ uˆ lahˇ-eu yaw sahˇ-euˬ mehˬ nah caw teh-euˬ meh . Yaw sahˇ k'oeˇ-aˬ , nymˬ-mˇ Miˬyehˇ-euˬ dawˬ-ahˇ maˬ naˇ haˬ-eu deuˬ-ahˇ uˆ lahˇ lu˰-eu meh .
49002003	Aˬ dui dawˬ tawˆ lu˰ k'aw˰ , aˬ yaw˰ ma˰ lo˰-ehˇ shiˬ shaˬ jiˇ-euˬ nui k'ahˇ mehˬ nah deh˰ dzeuˇ ya˰-awˇ , aˬ dui-euˬ nui ma g'awˇ mawˇ k'aˇ loˆ laˇ-euˬ jeˬ mˇ-euˬ ma . Aˬ dui-aˬ , miˇ tsaˬ zaˬ k'aˇ ngeuˇ-eu ngeuˇ-awˇ , Miˬyehˇ nui ma pehˇ-eu jeˬ-ahˇ ya daˬ-eu yaw duˬ baw-euˬ ma .
49002004	Ehˇ k'aw˰ , Miˬyehˇ g'awˬ shaˬ gaˬ-eu jeˬ myaˬ dui dui-awˇ , aˬ yaw˰-euˬ g'oeˇ-eu gaˬ-eu jeˬ huiˬ dui dui-eu meh .
49002005	K'oeˇ miˇ neh , aˬ dui Miˬyehˇ-euˬ ehˇ dawˬ maˬ naˇ haˬ-ehˇ guiˬ lahˬ sa˰ laˇ paw shiˇ lu˰ ngeh , aˬ yaw˰ aˬ dui-ahˇ Ka li nehˬ-ehˇ bi deh˰ la˰-euˬ meh . Naw ma˰ ka k'o˰-eu jeˬ za-euˬ k'oeˇ-aˬ , Miˬyehˇ g'awˬ shaˬ gaˬ-eu guiˬ lahˬ baˬ da neh meh .
49002006	Mˬ k'oeˇ taˆ jaˆ-eu miˇ k'ahˬ-ahˇ Yeˬsuˇ Ka li nehˬ-ehˇ aˬ dui ya uˆ lahˇ ni , Miˬyehˇ neh aˬ dui-ahˇ Ka li nehˬ-ehˇ bi g'o˰ deh˰ laˇ-euˬ meh .
49002007	Yeˬsuˇ Ka li la˰ k'oeˇ Miˬyehˇ neh aˬ dui-ahˇ bi mawˇ la˰-euˬ g'oeˇ-eu gaˬ-eu jeˬ la˰ k'oeˇ ahˇ-eu maˬ ehˇ jiˇ coeˇ ni huiˬ-eu aˬ yaw˰-euˬ guiˬ lahˬ yaw dzahˇ-ahˇ , aˬ kaˇ kaˇ ziˇ keuˆ ni a myah lu˰ bi siˬ bi mawˇ-eu g'aˇ duˬ , Miˬyehˇ k'oeˇ lo˰-ehˇ mˇ-euˬ jeˬ pyeu˰-eu meh .
49002008	Aˬ jeˬ miˇ neh ehˇ naˇ , naw ma˰ jah-eu la˰ k'oeˇ Miˬyehˇ-euˬ guiˬ lahˬ yaw dzahˇ baˬ da neh ka k'o˰-eu jeˬ za-euˬ meh . Naw ma˰ leh jeh-awˇ mˇ-eu baˬ da neh za-euˬ maˬ ngeuˇ-a . Miˬyehˇ neh bi˰-euˬ la˰ sawˬ pyeu˰-eu meh .
49002009	Naw ma˰ mˇ-euˬ shaˇ-euˬ baˬ da neh za-euˬ maˬ ngeuˇ-a . K'oeˇ lo˰-ehˇ ngeuˇ law nmˇ-aˬ , tsawˇ haˬ aˬ geu g'aˬ maˬ kaˬ , k'ahˬ sehˇ jehˆ k'aˇ za teh˰-a .
49002010	Nymˬ-mˇ aˬ dui k'aˇ ngeuˇ-eu lo˰-ehˇ Miˬyehˇ neh aˬ dui-ahˇ beh taˬ-euˬ meh . Aˬ yaw˰ neh aˬ dui-ahˇ bi mˇ-eu lehˇ lehˬ hmˬ taˬ-euˬ yaw muiˬ jeˬ-ahˇ aˬ dui mˇ nya ni , Yeˬsuˇ Ka li la˰ k'oeˇ aˬ dui-ahˇ beh taˬ-euˬ meh .
49002011	K'oeˇ miˇ neh , deh˰ le ngeh neh Yuˇdaˆ tsawˇ haˬ maˬ ngeuˇ-eu naw ma˰-ahˇ , Yuˇdaˆ tsawˇ haˬ deuˬ neh " baˆ k'oˆ mehˬ dzaˬ maˬ yehˬ-euˬ tsawˇ haˬ " lehˇ bi kuˇ-awˇ , Yuˇdaˆ tsawˇ haˬ deuˬ yawˬ haˇ yawˬ ha " baˆ k'oˆ mehˬ dzaˬ yehˬ-euˬ tsawˇ haˬ deuˬ " lehˇ kuˇ-euˬ gaˇ taˬ ngehˇ . ( Dawˬ k'oeˇ dawˬ-aˬ , tsawˇ haˬ zaˬ neh shiˬ shaˬ jiˇ g'awˇ mawˇ-ahˇ mˇ-euˬ jeˬ-ahˇ ehˇ maw˰-eu meh . )
49002012	K'oeˇ ngeh , naw ma˰ Ka li-ahˇ maˬ ta˰ leˇ-aˬ siˬ . Naw ma˰-aˬ , aˬ cawˬ tsawˇ jeuˬ lo˰-ehˇ pyeu˰-awˇ , Miˬyehˇ neh tseˇ doˆ-euˬ tsawˇ jeuˬ la˰ k'oeˇ maˬ ahˇ-a . Naw ma˰-aˬ , Miˬyehˇ neh aˬ yaw˰-euˬ tsawˇ haˬ deuˬ-ahˇ dzaˬ-euˬ dawˬ ma saˇ jaˇ-ahˇ maˬ ya ta˰-ehˇ , miˇ tsaˬ heu k'oeˇ taˆ noeˬ tmˬ duˬ maˬ jaˆ-eu uˬ ta˰ , Miˬyehˇ maˬ baw ni deh˰ ya˰-euˬ meh .
49002013	Ehˇ k'aw˰ , nymˬ-mˇ-aˬ , Ka li shiˇ dah-euˬ baˬ da neh , gaˇ mahˇ kaˬ-eu tsawˇ haˬ pyeu˰-eu naw ma˰ Yeˬsuˇ Ka li la˰ k'oeˇ dawˬ peh peh laˇ-euˬ meh .
49002014	Ehˇ k'aw˰ , tsaˬ leˇ dzoeˇ leˇ-eu jeˬ-ahˇ Ka li yuˇ le˰-awˇ , Yuˇdaˆ tsawˇ haˬ hawˇ-eu aˬ cawˬ tsawˇ jeuˬ ta˰ leˇ dzoeˇ leˇ nya ni aˬ yaw˰ mˇ-euˬ meh . Tiˬ jeuˬ tiˇ jeuˬ muiˇ-eu kaˇ pyawˇ lawˆ kaˬ-ahˇ aˬ yaw˰-euˬ g'awˇ mawˇ neh deh pyaˆ dzeh-euˬ meh .
49002015	Tsawˇ jeuˬ heu nyiˬ jeuˬ-ahˇ aˬ yaw˰ la˰ k'oeˇ tsawˇ jeuˬ yaw shui˰ tiˬ jeuˬ teh˰-ehˇ bi pyeu˰ laˇ-eu g'aˇ duˬ , Yuˇdaˆ tsawˇ haˬ-euˬ Zahˇ dawˬ k'o˰ dawˬ hawˇ-eu zahˇ sahˇ k'o˰ deuˬ-ahˇ aˬ yaw˰ laˆ byoˆ-euˬ meh . K'oeˇ lo˰-ehˇ mˇ-awˇ , tsaˬ leˇ dzoeˇ leˇ-eu jeˬ bi keuˆ le-euˬ meh .
49002016	Ka li la˰ ya˰ k'oeˇ taˆ kamˇ shiˇ-awˇ , tiˬ jeuˬ tiˇ jeuˬ muiˇ-eu nui ma-ahˇ laˆ cawˆ-euˬ meh . La˰ ya˰ baˬ da neh tsawˇ jeuˬ nyiˬ jeuˬ-ahˇ tiˬ jeuˬ teh˰-ehˇ bi pyeu˰ laˇ-awˇ , tiˬ gm-ehˇ Miˬyehˇ jawˇ gaˇ sheuˬ k'o˰ la˰-euˬ meh .
49002017	Ka li oe-awˇ Miˬyehˇ-ahˇ gaˇ mahˇ kaˬ-eu naw ma˰-ahˇ maˬ ehˇ , Miˬyehˇ-ahˇ peh-eu Yuˇdaˆ tsawˇ haˬ deuˬ-ahˇ maˬ ehˇ , tsaˬ leˇ dzoeˇ leˇ-eu Laˬ k'aˬ cehˇ-eu Guiˬ lahˬ dawˬ mehˬ le-euˬ meh .
49002018	Yuˇdaˆ tsawˇ haˬ maˬ ehˇ , Yuˇdaˆ tsawˇ haˬ maˬ ngeuˇ-eu deuˬ maˬ ehˇ , aˬ dui dawˬ tawˆ lu˰ nui ma tiˬ siˬ teh˰-ehˇ taˬ-awˇ Miˬyehˇ jawˇ gaˇ jiˆ uˇ laˇ nya-eu heu-aˬ , Ka li baˬ da neh meh .
49002019	K'oeˇ miˇ neh , Yuˇdaˆ tsawˇ haˬ maˬ ngeuˇ-eu naw ma˰-aˬ , boeˇ miˬ siˬ k'aˬ-ahˇ duˇ-eu aˬ cawˬ tsawˇ jeuˬ maˬ paˇ ngeuˇ meh . Miˬyehˇ-euˬ tsawˇ haˬ deuˬ nehˬ-ehˇ miˇ k'ahˬ aˬ yaw˰ tiˬ k'ahˬ-ahˇ ta˰-eu miˇ k'ahˬ zaˬ deuˬ pyeu˰ laˇ-awˇ , Miˬyehˇ-euˬ nymˇ k'ahˬ zaˬ deuˬ pyeu˰ laˇ-euˬ meh .
49002020	Naw ma˰ k'aw˰ , g'aˬ k'ehˇ deuˬ hawˇ-eu Miˬyehˇ g'aˇ duˬ ngehˬ dah-eu deuˬ neh gawˬ dahˬ beh taˬ-euˬ gaˇ gawˬ tsa˰ daˆ le˰-euˬ nymˇ pyeu˰-awˇ , Yeˬsuˇ Ka li-aˬ , la˰ coeˇ lo zi˰ pyeu˰-eu meh .
49002021	Aˬ yaw˰-aˬ , nymˇ nymˇ lah-ehˇ tiˬ gaˇ g'eu taw˰-awˇ , Sahˬpaˬ Miˬyehˇ-ahˇ a nehˬ-euˬ muiˬ-eu shawˇ-eu uˬ duˬ tahˬ nymˇ bi pyeu˰ laˇ-euˬ k'aˬ lo tsaˬ byaˆ k'oeˇ siˬ pyeu˰-eu meh .
49002022	Yaw sahˇ Miˬyehˇ-ahˇ g'oe-eu la˰ k'oeˇ Miˬyehˇ jawˇ-eu jawˇ duˬ pyeu˰ laˇ ni , naw ma˰-ahˇ k'aw˰ aˬ cawˬ nehˬ-ehˇ tiˬ kawˆ lo˰-ehˇ Ka li la˰ k'oeˇ bi gawˬ ahˇ lu˰-eu meh .
49003001	K'oeˇ baˬ da neh , naw ma˰-euˬ g'aˇ duˬ Yeˬsuˇ Ka li-euˬ gaˇ mˇ-euˬ miˇ neh tawˬ-ahˇ ya uˇ-euˬ g'aˬ pyeu˰-eu ngaˇ Pawˇluˆ , Miˬyehˇ-ahˇ guiˬ lahˬ shaˇ-eu ma .
49003002	Miˬyehˇ g'awˬ shaˬ gaˬ-eu guiˬ lahˬ baˬ da neh naw ma˰ g'aˇ duˬ muiˬ ni gaˇ heu hmˬ ngaˬ-ahˇ bi mˇ la˰-euˬ gaˇ kawˆ , naw ma˰ ya gaˬ duˬ taˬ-euˬ meh .
49003003	Miˬyehˇ-aˬ , aˬ yaw˰ neh za˰ taˬ-euˬ jeˬ ngaˬ-ahˇ pah mehˬ nehˬ la˰-euˬ meh . Gaˇ kawˆ heu ngaˇ yaw nymˇ nymˇ-ehˇ bo˰ taˬ-euˬ ma .
49003004	Naw ma˰ gui haw ngeh , Ka li-euˬ gaˇ kawˆ za˰ taˬ-euˬ jeˬ-ahˇ ngaˇ aˬ joˆ-ehˇ g'oˆ shaw taˬ-euˬ gaˇ kawˆ ya siˬ teh˰-a .
49003005	Dzeuˇ laˇ ngeh , za˰ taˬ-euˬ gaˇ kawˆ heu tsawˇ haˬ zaˬ-ahˇ maˬ bi siˬ-aˬ . Ehˇ k'aw˰ nymˬ-mˇ-aˬ , Yaw sahˇ Miˬyehˇ-ahˇ g'oe-eu la˰ k'oeˇ aˬ yaw˰-euˬ muiˬ-eu shawˇ-eu g'aˬ k'ehˇ deuˬ hawˇ-eu Miˬyehˇ g'aˇ duˬ ngehˬ dah-eu deuˬ-ahˇ Miˬyehˇ pah mehˬ nehˬ-euˬ meh .
49003006	Za˰ taˬ-euˬ k'oeˇ-aˬ , heu lo˰-ehˇ meh . Laˬ k'aˬ cehˇ-eu guiˬ lahˬ dawˬ baˬ da neh , Yuˇdaˆ tsawˇ haˬ maˬ ngeuˇ-eu deuˬ k'aw˰ Yuˇdaˆ tsawˇ haˬ deuˬ nehˬ-ehˇ tiˬ kawˆ lo˰-ehˇ Miˬyehˇ-euˬ guiˬ lahˬ jeˬ biˇ o˰-eu meh . Nyiˬ deuˬ lu˰ g'awˇ mawˇ tiˬ mawˇ-ahˇ teh˰-ehˇ ta˰-eu aˇ sehˇ deuˬ pyeu˰-awˇ , Yeˬsuˇ Ka li-ahˇ g'oe-awˇ Miˬyehˇ neh saˇ jaˇ dzaˬ taˬ-euˬ jeˬ tiˬ kawˆ lo˰-ehˇ za-euˬ meh .
49003007	Laˬ k'aˬ cehˇ-eu Guiˬ lahˬ dawˬ mehˬ-eu gaˇ heu hmˬ-ahˇ mˇ-eu-aˬ , Miˬyehˇ neh la˰ sawˬ bi˰ la˰-euˬ tiˬ jeˬ meh . Aˬ yaw˰-euˬ baoˬ gaˇ mˇ-eu la˰ k'oe , k'oeˇ lo˰-ehˇ bi˰ la˰-euˬ meh .
49003008	Miˬyehˇ-euˬ tsawˇ haˬ deuˬ la˰ k'oeˇ aˬ cawˬ ta˰-ehˇ nyiˇ teˬ dzehˬ-eu g'aˬ ngaˇ ma . Ehˇ k'aw˰ , maˬ ehˇ jiˇ coeˇ gaˇ keuˆ ni byah dui ku˰ dui dui-eu Ka li-euˬ guiˬ lahˬ gaˇ kawˆ aˬ cawˬ tsawˇ jeuˬ-ahˇ mehˬ-eu g'aˬ bi geu˰ la˰-euˬ meh .
49003009	K'oeˇ-aˬ , Miˬyehˇ neh lehˬ hmˬ taˬ-euˬ za˰ taˬ-euˬ jeˬ-ahˇ tsawˇ haˬ dawˬ tawˆ lu˰ bi mawˇ-eu g'aˇ duˬ meh . Dawˬ tawˆ lu˰-ahˇ beh-euˬ Miˬyehˇ-aˬ , aˬ yaw˰ neh za˰ taˬ-euˬ jeˬ-ahˇ aˇ hu ba neh iˬ nah keuˆ ni dehˬ kaˬ taˬ-euˬ meh .
49003010	K'oeˇ lo˰-ehˇ dehˬ kaˬ taˬ-euˬ k'oeˇ-aˬ , nymˬ-mˇ-euˬ aˇ yamˬ-ahˇ Ka li zaˬ aˇ muˇ-ahˇ g'oe-eu la˰ k'oeˇ , mˬ k'oeˇ taˆ uˆ lahˇ lu˰-eu mˬ taˆ g'aˬ k'ehˇ deuˬ hawˇ-eu baoˬ jaˆ-eu deuˬ-ahˇ Miˬyehˇ-euˬ zaˬ siˬ tsawˇ gahˇ g'awˬ mya jeˬ bi siˬ bi mawˇ-eu g'aˇ duˬ pyeu˰-eu meh .
49003011	Miˬyehˇ k'oeˇ lo˰-ehˇ mˇ-eu k'oeˇ-aˬ , aˬ yaw˰ neh mˬ maˬ maˬ byaˆ zaˇ ziˇ noeˬ tsehˆ taˬ-euˬ jeˬ pyeu˰-awˇ , aˬ dui-euˬ Sahˬpaˬ Yeˬsuˇ Ka li la˰ k'oeˇ bi byah laˇ-euˬ jeˬ pyeu˰-eu meh .
49003012	Ka liˬ-euˬ la˰ k'oeˇ hawˇ-eu aˬ yaw˰-ahˇ jah-eu la˰ k'oeˇ aˬ dui nui ma zi˰ dah ni taˬ-awˇ , Miˬyehˇ jawˇ gaˇ k'aˬ duˬ ni le uˇ peuˬ-eu ma .
49003013	K'oeˇ miˇ neh , naw ma˰ nui ma taˬ baˬ lehˇ ngaˇ shaˇ-eu ma . Aˬ jeˬ miˇ neh ehˇ naˇ , ngaˇ ya daˬ lu˰-eu heu-aˬ , naw ma˰-euˬ g'aˇ duˬ ma . Naw ma˰-euˬ yaw sheh˰ k'ahˬ sehˇ g'aˇ duˬ daˬ lu˰-eu ma .
49003014	K'oeˇ baˬ da neh , Aˬda-euˬ mehˬ shi ngaˇ pawˬ tsui˰ pawˬ dmˬ dmˬ-awˇ guiˬ lahˬ shaˇ-eu ma .
49003015	Mˬ k'oeˇ taˆ k'aˇ jawˇ-eu tsawˇ paˬ tsawˇ ca deuˬ hawˇ-eu miˇ tsaˬ k'oeˇ taˆ k'aˇ jawˇ-eu tsawˇ jeuˬ tsawˇ ca dawˬ tawˆ lu˰ , aˬ yaw˰ neh tsawˇ myahˇ bi˰ taˬ-euˬ meh .
49003016	Naw ma˰-euˬ nui ma la˰ k'oeˇ g'aˬ bi ahˇ laˇ ni , Yaw sahˇ Miˬyehˇ-ahˇ g'oe-eu la˰ k'oeˇ aˬ yaw˰-euˬ byah dui ku˰ dui dui-eu yaw sheh˰ k'ahˬ sehˇ-euˬ baoˬ naw ma˰-ahˇ bi˰-eu g'aˇ duˬ Miˬyehˇ-ahˇ ngaˇ shaˇ-eu ma .
49003017	Naw ma˰ jah-eu baˬ da neh naw ma˰ la˰ k'oeˇ Ka li jawˇ le ni ngaˇ guiˬ lahˬ shaˇ-eu ma . Naw ma˰ g'oeˇ-eu gaˬ-eu jeˬ-ahˇ dawˬ pehˬ taˬ ni ngaˇ guiˬ lahˬ shaˇ-eu ma .
49003018	Ka li-euˬ g'oeˇ-eu gaˬ-eu jeˬ aˇ naˆ ni huiˬ , aˇ naˆ ni mahˇ-awˇ , aˇ naˆ ni na˰ , aˇ naˆ ni goˇ-eu gaˇ kawˆ , Miˬyehˇ-euˬ tsawˇ haˬ dawˬ tawˆ lu˰ tiˬ kawˆ lo˰-ehˇ naw ma˰ g'oˆ shaw nya-eu baoˬ ahˇ laˇ ni ngaˇ shaˇ-eu ma .
49003019	Aˬ yaw˰-euˬ g'oeˇ-eu gaˬ-eu jeˬ-aˬ , tiˬ byah tiˬ lo˰ maˬ siˬ duˬ nya-eu jeˬ pyeu˰-eu k'aw˰ , g'oeˇ-eu gaˬ-eu k'oeˇ-ahˇ naw ma˰ siˬ nya laˇ-awˇ , Miˬyehˇ la˰ k'oeˇ byah lu˰-eu jeˬ naw ma˰ la˰ k'oeˇ byah laˇ lu˰-uˇ .
49003020	Aˬ dui maˬ noeˬ keuˆ maˬ shaˇ keuˆ nya gaˇ keuˆ ni , aˬ dui la˰ k'oeˇ gaˇ mˇ lu˰-eu aˬ yaw˰-euˬ baoˬ-ahˇ g'oe-awˇ bi˰ byah nehˬ la˰ nya-eu g'aˬ pyeu˰-eu
49003021	Miˬyehˇ-ahˇ , Ka li zaˬ aˇ muˇ la˰ k'oeˇ maˬ ehˇ , Yeˬsuˇ ka li la˰ k'oeˇ maˬ ehˇ , mˬ maˬ maˬ byaˆ zaˇ ziˇ aˬ myah lu˰ yaw sheh˰ k'ahˬ sehˇ huiˬ lu˰-uˇ . Aˬ miˬ .
49004001	Sahˬpaˬ Yeˬsuˇ-euˬ gaˇ mˇ-eu miˇ neh tawˬ-ahˇ ya uˇ-euˬ tsawˇ haˬ pyeu˰-eu ngaˇ , naw ma˰-ahˇ heu lo˰-ehˇ shaˇ-eu ma . Miˬyehˇ naw ma˰-ahˇ kuˇ ngeh aˬ yaw˰ neh noeˬ taˬ-euˬ aˇ tiˆ k'oeˇ tiˆ-ahˇ deh˰ keuˆ-awˬ .
49004002	Aˬ myah lu˰ nui nahˬ nui yu ahˇ-awˇ la˰ o˰ aw˰-eu la˰ k'oeˇ , nui ma g'awˬ mahˇ ni taˬ-awˬ . Goeˇ-eu gaˬ-eu la˰ k'oeˇ tiˬ g'aˬ tiˇ g'aˬ oˇ-awˬ .
49004003	Naw ma˰-ahˇ tsaˬ leˇ dzoeˇ leˇ-eu jeˬ neh gahˇ dzahˬ-eu la˰ k'oeˇ , Yaw sahˇ Miˬyehˇ neh bi˰-euˬ nui ma tiˬ siˬ teh˰-ehˇ taˬ-eu jeˬ-ahˇ k'aˇ g'eh nya-eu lo˰-ehˇ jeˬ hmˬ geu˰-awˬ .
49004004	Miˬyehˇ naw ma˰-ahˇ kuˇ-euˬ k'oeˇ noeˬ tmˬ duˬ tiˬ jeˬ teh˰-ehˇ jaˆ-eu lo˰-ehˇ , g'awˇ mawˇ tiˬ mawˇ teh˰-ehˇ baw-awˇ , Yaw sahˇ Miˬyehˇ tiˬ g'aˬ teh˰-ehˇ jawˇ-eu meh .
49004005	Sahˬpaˬ Miˬyehˇ tiˬ g'aˬ teh˰-ehˇ jawˇ-awˇ , jah-eu tiˬ jeˬ teh˰-ehˇ jaˆ-awˇ , iˇ cu˰ shawˇ-eu tiˬ jeˬ teh˰-ehˇ jaˆ-eu meh .
49004006	Tsawˇ jeuˬ dawˬ tawˆ lu˰-euˬ Aˬda pyeu˰-eu Miˬyehˇ tiˬ g'aˬ teh˰-awˇ jawˇ-eu meh . Aˬ yaw˰-aˬ , dawˬ tawˆ lu˰ k'oeˇ taˆ Sahˬpaˬ pyeu˰-awˇ , dawˬ tawˆ lu˰ la˰ k'oeˇ gaˇ mˇ-awˇ , dawˬ tawˆ lu˰ la˰ k'oeˇ jawˇ-eu meh .
49004007	Aˬ dui yawˬ g'aˬ na lu˰ aˬ cawˬ-ahˇ maˬ duˇ-eu la˰ sawˬ za taˬ-euˬ ma . K'oeˇ-aˬ , yawˬ ha-ahˇ k'aˇ geuˇ-eu lo˰-ehˇ Ka li neh bi˰ la˰-euˬ meh .
49004008	Jaˇli˰ la˰ k'oeˇ heu lo˰-ehˇ ehˇ taˬ-euˬ jaˆ-eu meh . " Aˬ yaw˰ yaw goˇ-ahˇ daˆ leˇ ngeh , tsawˇ haˬ g'awˬ mya ni nyeh˰ g'eh-awˇ , miˇ tsaˬ tsawˇ haˬ zaˬ-ahˇ , la˰ sawˬ bi˰ nehˬ-euˬ meh . "
49004009	" Aˬ yaw˰ daˆ leˇ-euˬ " lehˇ ehˇ-eu k'oeˇ , aˬ jeˬ-ahˇ ehˇ maw˰ ta . Heu lo˰-ehˇ ehˇ maw˰-eu meh . Yaw beh miˇ tsaˬ heu-euˬ na˰ dui dui-eu tsahˇ-ahˇ aˬ yaw˰ oe ka-euˬ meh .
49004010	Za˰ ka le-euˬ g'aˬ hawˇ-eu , mˬ miˇ dawˬ taw˰ lu˰-ahˇ jawˇ byah jiˇ-eu g'aˇ duˬ mˬ le dzeuˇ gaˇ keuˆ ni g'o˰ daˇ leˇ-euˬ g'aˬ-aˬ , aˬ yaw˰ tiˬ g'aˬ meh .
49004011	" Miˇ tsaˬ zaˬ-ahˇ la˰ sawˬ biˬ-euˬ " g'aˬ-aˬ , aˬ yaw˰ meh . Tiˬ paˆ na deuˬ-ahˇ g'aˬ k'ehˇ bi geu˰-awˇ , tiˬ paˆ na deuˬ-ahˇ Miˬyehˇ g'aˇ duˬ ngehˬ dah-eu tsawˇ haˬ bi geu˰-eu g'aˇ duˬ maˬ ehˇ , tiˬ paˆ na deuˬ-ahˇ Laˬ k'aˬ cehˇ-eu Guiˬ lahˬ dawˬ mehˬ-eu tsawˇ haˬ bi geu˰-eu g'aˇ duˬ maˬ ehˇ , tiˬ paˆ na deuˬ-ahˇ Ka li zaˬ aˇ muˇ-ahˇ sheuˬ g'eh-eu saˬ laˬ bi geu˰-eu g'aˇ duˬ maˬ ehˇ , mehˬ-eu tsoˆ-eu saˬ laˬ bi geu˰-eu g'aˇ duˬ maˬ ehˇ , aˬ yaw˰ la˰ sawˬ bi˰-euˬ meh .
49004012	Ka li-euˬ g'awˇ mawˇ huiˬ laˇ mahˇ laˇ ni Miˬyehˇ-euˬ gaˇ bi mˇ-eu g'aˇ duˬ , Miˬyehˇ-euˬ tsawˇ haˬ dawˬ tawˆ lu˰-ahˇ lehˬ hmˬ laˆ saˆ dah nehˬ-eu lehˇ aˬ yaw˰ k'oeˇ lo˰-ehˇ la˰ sawˬ bi˰-euˬ meh .
49004013	Aˬ dui dawˬ tawˆ lu˰ , jah-eu jeˬ la˰ k'oeˇ maˬ ehˇ , Miˬyehˇ-euˬ Zaˬmaˇ-ahˇ siˬ nya-eu jeˬ la˰ k'oeˇ maˬ ehˇ , nui ma tiˬ siˬ teh˰-ehˇ taˬ nya laˇ teh˰-a . Jah-eu jeˬ la˰ k'oeˇ aˬ dui tsawˇ k'aˆ k'aˆ laˇ-awˇ , Ka li byah-eu lo˰-ehˇ aˬ dui k'aw˰ byah laˇ teh˰-a .
49004014	K'oeˇ ngeh jawˇ aˬ dui-aˬ , jah-eu jeˬ la˰ k'oeˇ zaˬ lo˰-ehˇ maˬ paˇ pyeu˰-ehˇ , aˬ cawˬ-ahˇ tsawˇ gahˇ gahˇ-awˇ gaˇ ma sheuˬ bahˬ nehˬ-eu tsawˇ haˬ deuˬ-euˬ mehˇ shuiˇ jaˬ lehˇ baw laˇ ngeh , aˬ dui-ahˇ maˬ baw poˆ maˬ baw laˆ nya-aˇ .
49004015	G'oeˇ-eu gaˬ-eu nui ma ahˇ-eu la˰ k'oeˇ yaw tsaˬ yaw dawˇ jeˬ ngehˬ-awˇ , aˬ dui-euˬ uˬ duˬ pyeu˰-eu Ka li la˰ k'oeˇ yawˬ jeˬ na lu˰ ya bi huiˬ ya bi mahˇ laˇ teh˰-a .
49004016	Uˬ duˬ k'oeˇ siˬ uˆ lahˇ-eu uˬ moˆ g'awˇ mawˇ aˇ sehˇ dawˬ tawˆ lu˰ tiˬ gaˇ tsaˬ leˇ-awˇ , uˬ duˬ-ahˇ g'aˬ yuˇ taˬ-euˬ yoeˬ tsui˰ yoeˬ la˰ deuˬ neh tiˬ sehˇ tiˇ sehˇ tso˰ tsa˰ jiˇ taˬ-euˬ meh . Aˇ sehˇ aˬ yaw˰ sehˇ yaw˰ yawˬ ha-euˬ gaˇ mˇ ngeh , g'awˇ mawˇ mawˇ lah-ehˇ huiˬ laˇ-awˇ , g'oeˇ-eu gaˬ-eu jeˬ la˰ k'oeˇ g'aˬ k'aˆ dzehˬ laˇ-eu meh .
49004017	Lawˇ ci˰ zaˬ lo˰-ehˇ taˬ paˇ deh˰ lehˇ , Sahˬ paˬ Yeˬsuˇ-euˬ tsawˇ myahˇ uˬ moˆ ngaˇ naw ma˰-ahˇ yaw k'aˆ k'aˆ-ehˇ ehˇ-eu ma . Aˬ yaw˰ ma˰-euˬ nui noeˬ gaˇ dahˇ maˬ tsoeˬ-a .
49004018	Aˬ yaw˰ ma˰-euˬ nui ma zahˇ tsui ni g'eh-eu meh . Aˬ yaw˰ ma˰ tiˬ jeˬ-iˬ maˬ siˬ nya-eu uˬ ta˰ , nui ma g'ahˇ-eu miˇ neh , Miˬyehˇ neh bi˰-euˬ yaw deh˰ deh˰-eu jeˬ-ahˇ tiˬ paw˰-iˬ maˬ ta˰-a .
49004019	Aˬ yaw˰ ma˰ sha˰ dawˇ nya-eu nui ma byoˆ-iˇ jiˇ-awˇ , maˬ tsaˬ maˬ dawˇ-eu la˰ k'oeˇ k'aˬ miˬ sheu-eu jeˬ mˇ-eu g'aˇ duˬ g'awˇ mawˇ a nehˬ g'aˬ-awˇ , jaw˰ dui dui-eu jeˬ dawˬ tawˆ lu˰-ahˇ nui k'ahˇ tiˬ shiˇ mˇ-eu meh .
49004020	Naw ma˰ Ka li-ahˇ dzaw geu˰-euˬ-aˬ , k'oeˇ lo˰-ehˇ mˇ-eu g'aˇ duˬ maˬ ngeuˇ-a .
49004021	Naw ma˰ aˬ yaw˰ gaˇ Kawˆ ya gaˬ duˬ g'aˬ-awˇ , aˬ yaw˰-euˬ mehˬ nah caw teh-eu tsawˇ haˬ pyeu˰-eu lo˰-ehˇ , Yeˬsuˇ la˰ k'oeˇ ahˇ-eu yaw tsaˬ yaw dawˇ jeˬ gaˇ kawˆ aˬ cawˬ naw ma˰-ahˇ mehˬ g'aˬ-euˬ meh .
49004022	Nawˬ-ahˇ gaˇ ma bi deh˰ bahˬ-eu jeˬ-ahˇ mˇ maw˰-eu nui k'ahˇ jaˆ ni nawˬ-ahˇ mehˇ shuiˇ shuiˇ-eu yaw deh˰ deh˰-eu yaw oeˇ k'oeˇ hmˬ-ahˇ lehˆ dzeh-awˬ .
49004023	Guiˬ lahˬ sa˰ laˇ paw naw ma˰-euˬ nui ma yaw shui˰ bi paˇ laˇ-awˬ .
49004024	Maˇ maˇ ni g'eh-eu yaw tsaˬ yaw dawˇ hawˇ-eu yaw muiˬ yaw shawˇ la˰ k'oeˇ Miˬyehˇ-euˬ aˇ g'eh-ahˇ duˇ leˇ ni beh taˬ-euˬ yaw deh˰ deh˰-eu yaw shui˰ jeˬ-ahˇ dm-awˬ .
49004025	K'oeˇ miˇ neh , jaˬ myaw˰ taˬ paˇ myaw˰ . Ka li zaˬ cawˬ cawˬ yawˬ g'aˬ na lu˰ yaw tsaˬ yaw dawˇ jeˬ ngehˬ-awˬ tmˇ-awˬ . Aˬ jeˬ miˇ neh ehˇ naˇ , aˬ dui dawˬ tawˆ lu˰ Ka li-euˬ g'awˇ mawˇ la˰ k'oeˇ tiˬ gaˇ ta˰-eu ma .
49004026	Naw ma˰ nui ma pehˇ laˇ ngeh , iˬ baˇ mˇ gaˇ maˬ bi keuˆ leˇ-eu u˰ ta˰ , nahˇ ma ga ahˇ ngeh keuˆ ni nui ma pehˇ-eu jeˬ taˬ bi pyeu˰ .
49004027	Neh˰ sahˬ paˬ neh muˇ juˇ taˬ bi juˇ g'aˬ .
49004028	Smˇ k'oeˬ k'oeˬ-eu tsawˇ haˬ maˬ k'oeˬ ni byehˇ-awˇ , yawˬ ha deh˰ nya jawˇ nya-eu uˬ ta˰ shaˬ zaˬ zahˬ zaˬ deuˬ-ahˇ caw ba nya ni , yaw sui yaw dawˇ la˰ k'oeˇ pyuˇ poˆ-eu g'aˇ duˬ gaˇ mˇ-awˬ .
49004029	Aˬ cawˬ-ahˇ bi coeˬ leˇ-eu dawˬ taˬ ngehˬ . Ehˇ k'aw˰ , nawˬ neh ngehˬ-euˬ dawˬ aˬ cawˬ g'aˇ duˬ muiˬ ni , loˬ-eu jeˬ-ahˇ caw ba nya-awˇ bi huiˬ bi mahˇ laˇ nya-eu gaˇ dahˇ tsoeˬ-eu dawˬ ngehˬ-awˬ .
49004030	Miˬyehˇ-euˬ Muiˬ-eu Shawˇ-eu Yaw sahˇ-ahˇ bi noeˬ shaˬ-eu jeˬ taˬ mˇ . Aˬ jeˬ miˇ neh ehˇ naˇ , ka k'o˰-eu aˇ nah keuˆ le ngeh naw ma˰ Miˬyehˇ-euˬ tsawˇ haˬ pyeu˰-eu duˬ laˇ ni , Yaw sahˇ Miˬyehˇ la˰ k'oeˇ naw ma˰-ahˇ jmˬ diˬ taˬ-euˬ meh .
49004031	Aˬ cawˬ-ahˇ nui ma naˇ-eu jeˬ maˬ ehˇ , nui ma nymˇ-eu jeˬ maˬ ehˇ , nui ma pehˇ-eu jeˬ maˬ ehˇ , byehˇ dzeh jiˇ-awˬ . Aˬ cawˬ-ahˇ guˇ guˇ-ehˇ ceh-awˇ yaˬ k'ehˇ yaˬ-eu jeˬ hawˇ-eu , aˬ cawˬ-ahˇ bye-eu jeˬ taˬ paˇ mˇ .
49004032	Ka li la˰ k'oeˇ Miˬyehˇ naw ma˰-ahˇ iˬ baˇ pyehˬ nehˬ la˰-euˬ lo˰-ehˇ , naw ma˰ k'aw˰ nui nahˬ nui yu ahˇ-eu la˰ k'oeˇ tiˬ g'aˬ tiˇ g'aˬ g'awˬ shaˬ gaˬ-awˇ iˬ baˇ pyehˬ-awˬ .
49005001	Naw ma˰-aˬ , Miˬyehˇ gaˬ dui dui-eu zaˬ deuˬ pyeu˰-eu lo˰-ehˇ , aˬ yaw˰-ahˇ duˇ laˇ ni leh jeh-awˬ .
49005002	Ka li aˬ dui-ahˇ gaˬ-eu miˇ neh , Miˬyehˇ nui k'ahˇ shiˇ-eu saw dui dui-eu lawˇ-eu jeˬ lo˰-ehˇ aˬ yaw˰-euˬ g'awˇ mawˇ aˬ dui g'aˇ duˬ lawˇ nehˬ-euˬ gaˇ duˇ ni , g'oeˇ-eu gaˬ-eu jeˬ la˰ k'oeˇ deh˰ g'eh-awˬ .
49005003	Naw ma˰-aˬ , Miˬyehˇ-euˬ tsawˇ haˬ pyeu˰-eu miˇ neh , maˬ tsaˬ maˬ dawˇ-eu jeˬ la˰ k'oeˇ k'aˬ miˬ sheu-eu , jaw˰ dui dui-eu jeˬ mˇ-eu , aˬ cawˬ-euˬ myawˬ-ahˇ mehˇ juiˇ juiˇ-eu , heu lo˰-ehˇ g'eh-eu gaˇ kawˆ deuˬ-ahˇ mˇ-eu taˬ ehˇ siˬ . Ja-eu k'aw˰ maˬ tsaˬ-a .
49005004	Jaw˰ dui dui-eu dawˬ , gaˇ dahˇ maˬ tsoeˬ-eu dawˬ hawˇ-eu , yaw jaw˰ jeˬ gaˇ kawˆ ceh˰ leh˰ ka niˇ g'a-eu dawˬ heu deuˬ-ahˇ naw ma˰ tiˬ paw˰-iˬ ngehˬ-eu maˬ tsaˬ-a .
49005005	Maˬ tsaˬ maˬ dawˇ-eu la˰ k'oeˇ k'aˬ miˬ sheu-eu tsawˇ haˬ , jaw˰ dui dui-eu jeˬ mˇ-eu tsawˇ haˬ hawˇ-eu , aˬ cawˬ-euˬ myawˬ-ahˇ mehˇ juiˇ juiˇ-eu tsawˇ haˬ-aˬ , Ka li-euˬ miˇk'ahˬ hawˇ-eu Miˬyehˇ Miˇk'ahˬ-ahˇ maˬ ya uˇ leˇ-a lehˇ naw ma˰ siˬ duˬ-awˬ . ( Aˬ cawˬ-euˬ myawˬ-ahˇ mehˇ juiˇ juiˇ-eu tsawˇ haˬ-aˬ , pyuˇ shuiˇ myawˬ gahˬ-ahˇ uˬ duˬ tahˬ gaˇ duˇ-eu meh . )
49005006	Gaˇ dahˇ maˬ tsoeˬ-eu dawˬ neh tsawˇ haˬ tiˬ g'aˬ-iˬ naw ma˰-ahˇ mehˇ shuiˇ taˬ bi shuiˇ tawˆ . Aˬ jeˬ miˇ neh ehˇ naˇ , k'oeˇ lo˰-ehˇ g'eh-eu jeˬ baˬ da neh Miˬyehˇ ehˇ dawˬ maˬ naˇ haˬ-eu deuˬ k'oeˇtaˆ Miˬyehˇ nui ma pehˇ-eu jeˬ keuˆ le teh˰-a .
49005007	K'oeˇ miˇ neh , k'oeˇ lo˰-ehˇ g'eh-eu tsawˇ haˬ deuˬ-ahˇ g'awˬ tsehˆ tsehˆ-awˬ .
49005008	Naw ma˰ k'aw˰ , yaw zahˇ la˰ k'oeˇ deh˰ haw-euˬ tsawˇ haˬ deuˬ meh . Ehˇ k'aw˰ , Sahˬpaˬ Yeˬsuˇ-euˬ tsawˇ haˬ pyeu˰ laˇ g'aˬ-euˬ miˇ neh , yaw sheh˰ la˰ k'oeˇ naw ma˰ jawˇ lu˰-eu meh . K'oeˇ miˇ neh , yaw sheh˰-euˬ zaˬ deuˬ lo˰-ehˇ deh˰ g'eh-awˬ .
49005009	Aˬ jeˬ miˇ neh ehˇ naˇ , yaw muiˬ yawˬ jeˬ na lu˰ , yaw tsaˬ yaw dawˇ yawˬ jeˬ na lu˰ hawˇ-eu , maˇ jawˆ ni g'eh-eu yawˬ jeˬ na lu˰ , yaw sheh˰ la˰ k'oeˇ neh doˆ le-euˬ teh˰ meh .
49005010	Sahˬpaˬ Yeˬsuˇ nui ma tsaˬ-eu jeˬ-ahˇ mˇ nya laˇ ni leh jeh-awˬ .
49005011	A cawˬ mˇ lu˰-eu yaw zahˇ-ahˇ ta˰ leˇ-eu gaˇ dahˇ maˬ tsoeˬ-eu jeˬ-ahˇ tiˬ paw˰-iˬ maˬ mˇ ni , yaw sheh˰ la˰ k'oeˇ yuˇ doˆ la˰-awˬ .
49005012	( Aˬ yaw˰ ma˰ baˇ za˰-ahˇ mˇ k'oeˬ k'oeˬ lu˰-eu gaˇ k'oeˇ deuˬ-ahˇ ja doˆ-eu teh˰-ehˇ k'aw˰ sha˰ dawˇ dui dui paˬ-ehˇ g'eh-eu meh . )
49005013	Dawˬ tawˆ lu˰ yaw sheh˰ la˰ k'oeˇ yuˇ doˆ la˰ jiˇ ngeh , aˬ yaw˰ ma˰ aˬ joˆ-ehˇ g'eh-eu tsawˇ haˬ pyeu˰-eu bya cehˆ ni mawˇ duˬ laˇ teh˰-a .
49005014	Aˬ jeˬ miˇ neh ehˇ naˇ , bya cehˆ ni bi mawˇ duˬ laˇ-eu yawˬ jeˬ na lu˰ yaw sheh˰ pyeu˰-eu meh . K'oeˇ miˇ neh , heu lo˰-ehˇ ehˇ taˬ-euˬ jaˆ-eu meh . " Yu˰ k'aˆ taˬ-euˬ deuˬ noeˬ laˇ-awˇ , shiˇ-euˬ g'o˰ deh˰ laˇ-awˬ . Ka li yaw sheh˰ bi˰ la˰ teh˰-a . " lehˇ ehˇ taˬ-euˬ jaˆ-eu meh .
49005015	K'oeˇ miˇ neh , naw ma˰ aˬ joˆ-ehˇ deh˰ lu˰-eu gaˇ kawˆ yahˇ-awˬ . Zaˬ siˬ tsawˇ gahˇ maˬ ahˇ-eu tsawˇ haˬ lo˰-ehˇ taˬ deh˰ . Zaˬ siˬ tsawˇ gahˇ ahˇ-eu tsawˇ haˬ lo˰-ehˇ deh˰-awˬ .
49005016	Naw ma˰ za-euˬ muiˬ-eu aˇ yamˬ-ahˇ gaˇ dahˇ tsoeˬ ni zmˬ-awˬ . Aˬ jeˬ miˇ neh ehˇ naˇ , aˇ nah aˇ yamˬ heu yamˬ-aˬ , haiˬ-eu aˇ yamˬ pyeu˰-eu meh .
49005017	Dawˇ ga maˬ paˇ ga ni , Sahˬpaˬ Yeˬsuˇ naw ma˰-ahˇ bi mˇ maw˰-eu jeˬ-ahˇ siˬ nya-awˬ .
49005018	Jiˇ baˬ taˬ dawˇ yeh˰ . K'oeˇ-aˬ , naw ma˰-ahˇ bi cawˆ-iˇ-eu teh˰ meh . Ehˇ k'aw˰ , Yaw sahˇ Miˬyehˇ naw ma˰ la˰ k'oeˇ bi byah laˇ-awˬ .
49005019	Ja ceuˬ-eu sahˬ bo˰ gaˇ kawˆ , Miˬyehˇ-ahˇ ja ceuˬ-eu caˇ dawˬ gaˇ kawˆ hawˇ-eu , guiˬ lahˬ sa˰ laˇ paw-euˬ caˇ dawˬ gaˇ kawˆ tiˬ g'aˬ tiˇ g'aˬ ja uˇ-awˬ . Nui ma la˰ k'oeˇ Sahˬpaˬ Yeˬsuˇ-ahˇ ja ceuˬ-awˇ , ja ceuˬ-eu caˇ dawˬ deuˬ-ahˇ caˇ-awˬ .
49005020	A dui-euˬ Sahˬpaˬ Yeˬsuˇ Ka li-euˬ tsawˇ myahˇ la˰ k'oeˇ yawˬ jeˬ na lu˰ g'aˇ duˬ Aˬda Miˬyehˇ-euˬ guiˬ lahˬ-ahˇ ja ceuˬ-awˬ .
49005021	Ka li-ahˇ yaw zeu baw-eu la˰ k'oeˇ , tiˬ g'aˬ-euˬ la˰ oˆ tiˬ g'aˬ yaw muiˬ-ehˇ jawˇ-awˬ .
49005022	Miˬ zaˬ deuˬ-oˇ , Sahˬpaˬ Yeˬsuˇ-euˬ ehˇ dawˬ naˇ haˬ-eu lo˰-ehˇ , yawˬ ha k'aˬ dzeˇ zaˬ-euˬ ehˇ dawˬ naˇ haˬ-awˬ .
49005023	Aˬ jeˬ miˇ neh ehˇ naˇ , Ka li zaˬ aˇ muˇ k'oeˇ taˆ Ka li uˆ lahˇ-eu baoˬ jaˆ-eu lo˰-ehˇ , miˬ zaˬ k'oeˇ taˆ k'aˬ dzeˇ zaˬ uˆ lahˇ-eu baoˬ jaˆ meh . Ka li-aˬ , Ka li zaˬ aˇ muˇ pyeu˰-eu aˬ yaw˰-euˬ g'awˇ mawˇ-ahˇ Ka k'o˰-eu yaw sahˇ pyeu˰-eu meh .
49005024	K'oeˇ miˇ neh , Ka li-euˬ dawˬ-ahˇ Ka li zaˬ aˇ muˇ tiˬ byah ni naˇ haˬ geu˰-eu lo˰-ehˇ , k'aˬ dzeˇ zaˬ-euˬ dawˬ-ahˇ miˬ zaˬ g'aˬ tiˬ byah ni ya naˇ haˬ geu˰-eu meh .
49005025	K'aˬ dzeˇ zaˬ deuˬ-oˇ , Ka li zaˬ aˇ muˇ-ahˇ Ka li gaˬ-eu miˇ neh g'awˇ mawˇ lawˇ nehˬ-euˬ gaˇ duˇ ni , yawˬ ha-euˬ miˬ zaˬ-ahˇ gaˬ-awˬ .
49005026	Aˬ yaw˰-euˬ g'awˇ mawˇ lawˇ nehˬ-euˬ k'oeˇ-aˬ , Ka li zaˬ aˇ muˇ-ahˇ aˬ yaw˰-euˬ dawˬ neh iˇ cu˰ la˰ k'oeˇ tsiˬ shawˇ-awˇ , Miˬyehˇ-ahˇ a nehˬ-eu g'aˇ duˬ pyeu˰-eu meh .
49005027	Iˇ cu˰ neh tsiˬ shawˇ-euˬ k'oeˇ-aˬ , maˇ byaw˰ maˇ naˇ maˬ baw-ehˇ , ehˇ k'aˇ maˬ za-eu uˬ ta˰ , shawˇ jehˆ ni g'eh-awˇ iˬ baˇ taˬ k'aˇ maˬ za-eu aˇ g'ehˇ muiˬ dui dui-eu Ka li zaˬ aˇ muˇ-ahˇ , aˬ yaw˰-euˬ bi pyeu˰ laˇ-eu g'aˇ duˬ mˇ-euˬ jeˬ pyeu˰-eu meh .
49005028	K'aˬ dzeˇ zaˬ deuˬ-aˬ , yawˬ ha-euˬ g'awˇ mawˇ-ahˇ gaˬ-eu lo˰-ehˇ , yawˬ haˬ-euˬ miˬ zaˬ-ahˇ gaˬ-eu tsaˬ meh . Yawˬ ha-euˬ miˬ zaˬ-ahˇ gaˬ-eu k'aˬ dzeˇ zaˬ-aˬ , yawˬ haˇ yawˬ ha gaˬ gaˇ duˇ-eu meh .
49005029	Tsawˇ haˬ tiˬ g'aˬ-iˬ yawˬ ha-euˬ g'awˇ mawˇ-ahˇ yawˬ ha maˬ bye-a . Ka li zaˬ aˇ muˇ-ahˇ Ka li bi dzaˬ bi dawˇ-awˇ bo saˆ-eu lo˰-ehˇ , tsawˇ haˬ yawˬ g'aˬ na lu˰ yawˬ haˬ-euˬ g'awˇ mawˇ-ahˇ yawˬ ha bi dzaˬ bi dawˇ-awˇ bo saˆ-eu meh .
49005030	Aˬ dui-aˬ , Ka li-euˬ g'awˇ mawˇ-ahˇ tso˰-eu aˇ sehˇ deuˬ pyeu˰-eu ma .
49005031	" K'oeˇ miˇ neh , k'aˬ dzeˇ zaˬ-aˬ , yawˬ ha-euˬ aˬ da aˬ ma-ahˇ g'awˬ-iˇ-awˇ , yawˬ haˬ-euˬ miˬ zaˬ-ahˇ deh˰ ta˰-eu la˰ k'oeˇ , nyiˬ g'aˬ-euˬ tiˬ shiˬ tiˬ shaˬ teh˰-ehˇ pyeu˰ laˇ-euˬ meh " lehˇ , Jaˇli˰ la˰ k'oeˇ ehˇ taˬ-euˬ meh .
49005032	Jaˇli˰ aˇ deuˆ heu deuˆ la˰ k'oeˇ , na˰ dui dui-eu za˰ taˬ-euˬ jeˬ pah mehˬ lu˰-eu meh . K'oeˇ-aˬ , Ka li hawˇ-eu Ka li zaˬ aˇ muˇ-ahˇ ehˇ maw˰-eu meh lehˇ ngaˇ g'oˆ shaw-eu ma .
49005033	Jaˇli˰ heu deuˆ naw ma˰-ahˇ k'aw˰ ta˰ leˇ-eu meh . K'aˬ dzeˇ zaˬ yawˬ g'aˬ na lu˰ yawˬ ha-euˬ g'awˇ mawˇ-ahˇ gaˬ-eu lo˰-ehˇ yawˬ ha-euˬ miˬ zaˬ-ahˇ ya gaˬ-awˇ , miˬ zaˬ yawˬ g'aˬ na lu˰ yawˬ ha-euˬ k'aˬ dzeˇ zaˬ-ahˇ yaw zeu ya baw-eu meh .
49006001	Zaˬ deuˬ-oˇ , Sahˬpaˬ Yeˬsuˇ la˰ k'oeˇ yawˬ ha-euˬ aˬ da aˬ ma ehˇ dawˬ naˇ haˬ-awˬ . Naw ma˰ k'oeˇ lo˰-ehˇ mˇ-eu tsaˬ dui dui meh .
49006002	" Nawˬ da nawˬ ma-ahˇ yaw zeu baw-awˬ " lehˇ ehˇ-eu zahˇ dawˬ k'o˰ dawˬ heu dawˬ-aˬ , naˇ haˬ geu˰-eu tsawˇ haˬ deuˬ-ahˇ Miˬyehˇ guiˬ lahˬ bi˰-eu g'aˇ duˬ saˇ jaˇ dzaˬ taˬ-euˬ zahˇ dawˬ k'o˰ dawˬ yaw beh dawˬ meh .
49006003	" K'oeˇ lo˰-ehˇ yaw zeu baw naˇ , nawˇ yawˬ jeˬ na lu˰ la˰ k'oeˇ baw le za le-awˇ , miˇ tsaˬ k'oeˇ taˆ deh˰ ngeh ziˇ baw ziˇ za teh˰-a . "
49006004	Aˬ da aˬ ma deuˬ-oˇ , naw ma˰-euˬ zaˬ deuˬ nui ma pehˇ ni taˬ jahˇ . Sahˬpaˬ Yeˬsuˇ-euˬ zahˇ sahˇ k'o˰ mehˬ nehˬ tsoˆ nehˬ-awˇ , bo saˆ huiˬ-awˬ .
49006005	Zaˬ k'aˆ deuˬ-oˇ , miˇ tsaˬ zaˬ pyeu˰-eu naw ma˰-euˬ baw leˬ deuˬ-ahˇ guˆ-awˇ yaw dzuˬ dzuˬ-eu la˰ koeˇ , ehˇ dawˬ naˇ haˬ geu˰-awˬ . Ka li-euˬ gaˇ mˇ gaˇ duˇ ni , aˬ yaw˰ ma˰ k'aˇ k'ehˇ-eu jeˬ-ahˇ mˇ-awˬ .
49006006	Baw leˬ haw lu˰ ngeh teh˰-ehˇ myaˆ pyawˬ naˇ mehˇ za ni mˇ-eu jeˬ taˬ bi pyeu˰ . Ehˇ k'aw˰ , Ka li-euˬ zaˬ k'aˆ lo˰-ehˇ Miˬyehˇ nui k'ahˇ shiˇ-eu jeˬ-ahˇ nui ma keuˆ-awˇ mˇ-awˬ .
49006007	Naw ma˰ zaˬ k'aˆ geu˰-awˇ ya mˇ lu˰-eu gaˇ deuˬ-ahˇ , tsawˇ haˬ zaˬ-euˬ gaˇ mˇ nehˬ-eu lo˰-ehˇ teh˰-ehˇ maˬ ngeuˇ ni , Sahˬpaˬ Yeˬsuˇ-euˬ gaˇ mˇ nehˬ-eu lo˰-ehˇ laˬ k'aˬ tiˬ cehˇ mˇ-awˬ .
49006008	Zaˬ k'aˆ maˬ ehˇ , zaˬ k'aˆ maˬ ngeuˇ-eu deuˬ maˬ ehˇ , yawˬ ha neh k'aˇ mˇ-euˬ muiˬ-eu gaˇ g'aˇ duˬ Sahˬpaˬ Yeˬsuˇ la˰ sawˬ bi˰ nehˬ la˰ teh˰-a lehˇ siˬ duˬ-awˬ .
49006009	Baw leˬ deuˬ-oˇ , k'oeˇ lo˰-ehˇ duˇ ni , naw ma˰ k'aw˰ zaˬ k'aˆ deuˬ g'aˇ duˬ shaˇ noeˬ nehˬ-awˬ . Aˬ yaw˰ ma˰-ahˇ guˆ tsiˬ taˬ nyeh˰ . Naw ma˰ maˬ ehˇ , naw ma˰-euˬ zaˬ k'aˆ deuˬ maˬ ehˇ , dawˬ tawˆ lu˰ tiˬ kawˆ lo˰-ehˇ mˬ k'oeˇ taˆ jawˇ-eu Baw leˬ k'oeˇ g'aˬ-euˬ zaˬ k'aˆ pyeu˰-eu ma lehˇ siˬ nya-awˬ . Aˬ yaw˰-aˬ , yawˬ g'aˬ na lu˰-ahˇ myaˆ pyawˬ huiˬ nyiˇ maˬ tseˇ-ehˇ tiˬ kawˆ di ni yaˇ k'aˬ daˇ-eu meh .
49006010	Aˇ saˬ saˬ-eu dawˬ heu lo˰-ehˇ ehˇ-eu ma . Sahˬpaˬ Yeˬsuˇ-euˬ huiˬ-eu baoˬ-ahˇ g'oe-awˇ , aˬ yaw˰ la˰ k'oeˇ g'aˬ ahˇ laˇ-awˬ .
49006011	Neh˰ sahˬ paˬ tsawˇ gahˇ gahˇ laˇ gaˇ naw ma˰ g'aˬ leˇ nya ni , Miˬyehˇ neh bi˰ la˰-euˬ guiˇ deuˆ-eu keu ka dawˬ tawˆ lu˰-ahˇ dm-awˬ .
49006012	Aˬ jeˬ miˇ neh ehˇ naˇ , tsawˇ haˬ zaˬ-ahˇ aˬ dui deuˆ ceh ceh lu˰-eu maˬ ngeuˇ . Maˬ mawˇ nya-eu haiˬ dui dui-eu mˬ taˆ-euˬ yaw sahˇ pyeu˰-eu uˆ lahˇ-eu deuˬ-ahˇ maˬ ehˇ , baoˬ deuˬ-ahˇ maˬ ehˇ , zahˇ tsui ni g'eh-eu ziˇ heu ziˇ-ahˇ dzoeˬ lu˰-eu mˬ hawˇ-eu miˇ yaw kaˬ-ahˇ jawˇ-eu deuˬ-ahˇ maˬ ehˇ , aˬ dui deuˆ ceh ceh lu˰-eu ma .
49006013	Haiˬ-eu aˇ nah aˇ yamˬ k'oeˇ keuˆ le ngeh , muiˇ-eu deuˬ deuˆ le gaˇ naw ma˰ ciˬ daˬ coeˇ-awˇ , aˇ saˬ deuˆ saˬ ngeh keuˆ ni tiˬ to˰-iˬ maˬ jiˆ k'o˰-iˇ ni zi˰ dah ni yaw˰ tehˬ coeˇ-eu g'aˇ duˬ , Miˬyehˇ-euˬ guiˇ deuˆ-eu keu ka dawˬ tawˆ lu˰-ahˇ nymˬ-mˇ dm-awˬ .
49006014	K'oeˇ miˇ neh , yaw sui yaw dawˇ jeˬ jo˰ pa˰ pa˰-awˇ , yaw tsaˬ yaw dawˇ jeˬ k'ahˬ-ahˇ dehˬ kaˬ-awˇ yaw˰-awˬ .
49006015	Biˬ tsaˬ bi dzoeˇ leˇ-eu Laˬ k'aˬ cehˇ-eu Guiˬ lahˬ dawˬ sehˬ nawˆ nawˆ-awˬ .
49006016	K'oeˇ uˬ ta˰ , Haiˬ dui dui-eu G'aˬ neh beuˆ g'eh la˰-euˬ miˬ dzaˬ do˰-eu kaˆ myaˬ deuˬ bi miˆ-iˇ-eu g'aˇ duˬ , jah-eu jeˬ pyeu˰-eu dehˬ daˬ duˬ-ahˇ aˬ myah lu˰ zi˰ dah ni tuˆ tehˬ taˬ-awˬ .
49006017	Ka k'o˰-eu jeˬ pyeu˰-eu shmˇ uˬ k'oˆ k'oˆ-awˇ , Yaw sahˇ Miˬyehˇ neh bi˰ la˰-euˬ mi cehˇ pyeu˰-eu Miˬyehˇ-euˬ dawˬ kawˬ-ahˇ tuˆ tehˬ taˬ-awˬ .
49006018	Miˬyehˇ caw ba la˰ ni guiˬ lahˬ shaˇ-awˇ , k'oeˇ deuˬ dawˬ tawˆ lu˰-ahˇ mˇ g'eh-awˬ . Yaw sahˇ Miˬyehˇ sheuˬ g'eh-eu la˰ k'oeˇ aˬ myah lu˰ guiˬ lahˬ shaˇ-awˬ . Maˬ ya smˬ-iˇ ni aˬ myah lu˰ yaw beuˇ beuˇ-ehˇ jawˇ-awˬ . Miˬyehˇ-euˬ tsawˇ haˬ dawˬ tawˆ lu˰ g'aˇ duˬ aˬ myah lu˰ guiˬ lahˬ shaˇ-awˬ .
49006019	Laˬ k'aˬ cehˇ-eu Guiˬ lahˬ dawˬ gaˇ kawˆ za˰ taˬ-euˬ jeˬ-ahˇ aˬ cawˬ siˬ nya laˇ ni k'aˬ duˬ ni dawˬ ngehˬ nya-eu g'aˇ duˬ , ngaˇ dawˬ ngehˬ-eu lehˇ k'aˇ g'eh ngeh Miˬyehˇ-euˬ dawˬ ngaˬ-ahˇ bi˰ la˰ ni ngaˬ-euˬ g'aˇ duˬ k'aw˰ aˬ myah lu˰ guiˬ lahˬ shaˇ-awˬ .
49006020	Nymˬ-mˇ ngaˇ tawˬ-ahˇ uˇ lu˰-eu k'aw˰ , Laˬ k'aˬ cehˇ-eu Guiˬ lahˬ dawˬ heu-euˬ g'aˇ duˬ Sahˬpaˬ Yeˬsuˇ-euˬ dah zaˇ ngehˬ zaˬ tmˇ zaˬ pyeu˰-eu ma . Laˬ k'aˬ cehˇ-eu Guiˬ lahˬ dawˬ g'aˇ duˬ ngehˬ paˬ tmˇ paˬ-ehˇ g'eh-eu jeˬ-ahˇ ngaˇ k'aˬ duˬ ni ngehˬ nya tmˇ nya ni guiˬ lahˬ shaˇ nehˬ la˰-awˬ .
49006021	Ngaˇ aˬ joˆ-ehˇ mˇ lu˰ shaˇ lu˰-eu gaˇ kawˆ naw ma˰ ya siˬ ni , aˬ dui-euˬ aˬ nyiˇ Duˇjiˇ naw ma˰-ahˇ ja mehˬ jiˇ nehˬ la˰ teh˰-a . Aˬ yaw˰-aˬ , Sahˬpaˬ Yeˬsuˇ-euˬ gaˇ mˇ-eu saˇ jaˇ zi˰-eu zaˬ k'aˆ tiˬ g'aˬ pyeu˰-eu meh .
49006022	K'oeˇ miˇ neh , nga ma˰ dawˬ tawˆ lu˰ aˬ joˆ-ehˇ mˇ lu˰ shaˇ lu˰-eu gaˇ kawˆ bi ja mehˬ le-awˇ naw ma˰-ahˇ g'aˬ bi bi˰ le-eu g'aˇ duˬ , aˬ yaw˰-ahˇ ngaˇ k'ehˇ g'eh le˰-eu ma .
49006023	Aˬda Miˬyehˇ hawˇ-eu Sahˬpaˬ Yeˬsuˇ Ka li-euˬ nui saˇ o˰-eu jeˬ maˬ ehˇ , g'oeˇ-eu gaˬ-eu jeˬ maˬ ehˇ , jah-eu jeˬ maˬ ehˇ , aˬ yui˰ aˬ nyiˇ Ka li zaˬ dawˬ tawˆ lu˰ k'oeˇ taˆ jaˆ lu˰-uˇ .
49006024	Aˬ dui-euˬ Sahˬpaˬ Yeˬsuˇ ka li-ahˇ tiˬ jawˇ-iˬ maˬ piˬ maˬ byoˆ-iˇ nya-eu g'oeˇ-eu gaˬ-eu jeˬ neh k'aˇ gaˬ-eu tsawˇ haˬ dawˬ tawˆ lu˰ k'oeˇ taˆ , Miˬyehˇ g'awˬ shaˬ gaˬ-eu guiˬ lahˬ yaw dzahˇ jaˆ lu˰-uˇ .
50001001	Yeˬsuˇ Ka li-euˬ zaˬ k'aˆ pyeu˰-eu Pawˇluˆ hawˇ-eu Tiˆmoˇseˬ nga nya˰ , Yeˬsuˇ Ka li la˰ k'oeˇ Piˇliˇpiˆ meuˬ-ahˇ jawˇ lu˰-eu Ka li zaˬ aˇ muˇ-ahˇ sheuˬ g'eh-eu deuˬ , caw dehˬ caw toˆ-eu deuˬ hawˇ-eu , Miˬyehˇ-euˬ tsawˇ haˬ dawˬ tawˆ lu˰-ahˇ sahˬ bo˰ bo˰ ahˇ la˰-eu ma .
50001002	Aˬ dui-euˬ Aˬ da Miˬyehˇ hawˇ-eu Sahˬpaˬ Yeˬsuˇ Ka li-euˬ g'awˬ shaˬ gaˬ-eu guiˬ lahˬ yaw dzahˇ hawˇ-eu nui saˇ o˰-eu jeˬ , naw ma˰ k'oeˇ taˆ jaˆ lu˰-uˇ .
50001003	Naw ma˰-ahˇ ngaˇ k'aˇ noeˬ mawˇ ngeh , naw ma˰ g'aˇ duˬ ngaˬ-euˬ Miˬyehˇ-euˬ guiˬ lahˬ-ahˇ ja ceuˬ-eu ma .
50001004	Naw ma˰ dawˬ tawˆ lu˰ g'aˇ duˬ ngaˇ guiˬ lahˬ k'aˇ shaˇ ngeh , laˬ k'aˬ cehˇ-eu la˰ k'oeˇ shaˇ-eu ma .
50001005	Aˬ jeˬ miˇ neh ehˇ naˇ , Laˬ k'aˬ cehˇ-eu Guiˬ lahˬ dawˬ mehˬ-eu gaˇ la˰ k'oeˇ , aˇ dahˬ beh ngeh neh iˬ nah keuˆ ni naw ma˰ ngaˬ-ahˇ caw ba nehˬ la˰-euˬ meh .
50001006	Muiˬ-eu gaˇ heu hmˬ-ahˇ naw ma˰ la˰ k'oeˇ aˇ dahˬ beh le-euˬ g'aˬ pyeu˰-eu Miˬyehˇ-aˬ , gaˇ heu hmˬ mˇ jiˇ-eu aˇ nah pyeu˰-eu Yeˬsuˇ Ka li za˰ le-eu Aˇ nah-ahˇ keuˆ ni mˇ daˆ g'eh le˰ teh˰-a lehˇ ngaˇ jah duˬ taˬ-euˬ ma .
50001007	Ngaˬ-euˬ nui ma la˰ k'oeˇ naw ma˰-ahˇ aˬ myah lu˰ noeˬ keuˆ lu˰-eu ma . Naw ma˰-euˬ gaˇ kawˆ ngaˬ-euˬ nui ma la˰ k'oeˇ heu lo˰-ehˇ noeˬ mawˇ lu˰-eu heu-aˬ , tsaˬ dui dui-eu ma . Aˬ jeˬ miˇ neh ehˇ naˇ , nymˬ-mˇ ngaˇ tawˬ-ahˇ uˇ lu˰ ngeh maˬ ehˇ , maˬ ya uˇ leˇ mi naˆ-ehˇ , Laˬ k'aˬ cehˇ-eu Guiˬ lahˬ dawˬ heu zi˰ dah ni bi pyeu˰ laˇ-eu g'aˇ duˬ yaˇ k'aˬ daˇ-eu deuˬ mehˬ shi ja leˇ ngeh maˬ ehˇ , Miˬyehˇ neh ngaˬ-ahˇ bi mˇ la˰-euˬ muiˬ-eu gaˇ heu hmˬ la˰ k'oeˇ naw ma˰ ngaˬ-ahˇ aˬ myah lu˰ caw ba nehˬ la˰-euˬ meh .
50001008	Ngaˇ naw ma˰-ahˇ gaˬ dui dui-eu heu-aˬ , Yeˬsuˇ Ka li-euˬ nui ma-ahˇ neh doˆ le-euˬ g'oeˇ-eu gaˬ-eu jeˬ neh gaˬ-eu ma lehˇ ngaˇ ehˇ-eu heu tsaˬ-eu gaˇ kawˆ , Miˬyehˇ ngaˬ-euˬ g'aˇ duˬ saˇ kiˇ pyeu˰-eu ma .
50001009	Naw ma˰-euˬ g'oeˇ-eu gaˬ-eu jeˬ tiˬ jawˇ saˇ-iˬ tiˬ jawˇ huiˬ laˇ mahˇ laˇ-eu la˰ k'oeˇ , yaw tsaˬ yaw dawˇ jeˬ-ahˇ siˬ duˬ mawˇ duˬ nya laˇ-awˇ , yaw muiˬ yaw doeˇ tseˇ paˆ geu˰ nya laˇ ni ngaˇ guiˬ lahˬ shaˇ-eu ma .
50001010	Dawˬ tawˆ lu˰ la˰ k'oeˇ muiˬ dzehˬ-eu jeˬ-ahˇ naw ma˰ tseˇ geu˰ nya laˇ ni shaˇ lu˰-eu ma . K'oeˇ miˇ neh , Ka li za˰ le-eu Aˇ nah-ahˇ naw ma˰ la˰ k'oeˇ maˬ muiˬ-eu jeˬ maˬ paˇ ahˇ-ehˇ , iˬ baˇ taˬ k'aˇ maˬ za ni pyeu˰ laˇ teh˰-a .
50001011	Miˬyehˇ-euˬ yaw sheh˰ k'ahˬ sehˇ-ahˇ aˬ cawˬ taˬ huiˬ-awˇ Miˬyehˇ-ahˇ ja ceuˬ laˇ gaˇ keuˆ ni Yeˬsuˇ Ka li teh˰-ehˇ jahˇ nehˬ nya-eu maˇ maˇ ni muiˬ-eu jeˬ k'oeˇ , naw ma˰ yaw deh˰ deh˰-eu la˰ k'oeˇ byah laˇ teh˰-a .
50001012	Aˬ yui˰ aˬ nyiˇ Ka li zaˬ deuˬ-oˇ , ngaˇ ya daˬ lu˰-eu heu-aˬ , Laˬ k'aˬ cehˇ-eu Guiˬ lahˬ dawˬ bi gaˬ doe-iˇ-eu g'aˇ duˬ gaˇ dahˇ tsoeˬ-eu gaˇ kawˆ naw ma˰ bi siˬ nya maw˰ miˇ-a .
50001013	K'oeˇ lo˰-ehˇ pyeu˰ laˇ-euˬ miˇ neh , sahˬ paˬ-euˬ hawˇ nymˇ-ahˇ lo˰ piˇ-eu yehˇ dawˬ tawˆ lu˰ hawˇ-eu heu gaˇ k'aˇ jawˇ-eu tsawˇ haˬ dawˬ tawˆ lu˰ , ngaˇ Ka li-euˬ zaˬ k'aˆ geu˰-eu miˇ neh tawˬ-ahˇ ya uˇ lu˰-eu meh lehˇ siˬ nya meh .
50001014	Ngaˇ tawˬ-ahˇ uˇ-eu baˬ da neh aˬ yui˰ aˬ nyiˇ Ka li zaˬ deuˬ myaˬ tiˬ paˆ Sahˬpaˬ Yeˬsuˇ la˰ k'oeˇ nui ma zi˰ dzehˬ laˇ-awˇ , guˆ-eu nui ma tiˬ jawˇ-iˬ maˬ ahˇ ni Miˬyehˇ dawˬ kawˬ mehˬ-eu g'aˇ duˬ nui ma k'aˬ dzehˬ laˇ-euˬ meh .
50001015	Maˇ maˇ ni ehˇ naˇ , tiˬ paˆ na deuˬ-aˬ , aˬ cawˬ-ahˇ myaˆ naˆ-awˇ ceh dzaˬ maw˰-eu nui ma ahˇ-eu miˇ neh Ka li gaˇ kawˆ mehˬ-eu jeˬ pyeu˰-eu meh . Ehˇ k'aw˰ , tiˬ paˆ na deuˬ-aˬ , maˇ maˇ ni nui ma keuˆ-eu la˰ k'oeˇ mehˬ-eu meh .
50001016	K'oeˇ deuˬ-aˬ , g'oeˇ-eu gaˬ-eu la˰ k'oeˇ mˇ-eu meh . Aˬ jeˬ miˇ neh ehˇ naˇ , Laˬ k'aˬ cehˇ-eu Guiˬ lahˬ dawˬ mehˬ-eu heu maˇ maˇ ni tsaˬ-eu jeˬ pyeu˰-eu gaˇ kawˆ bi doˆ laˇ ni mˇ-eu g'aˇ duˬ , Miˬyehˇ ngaˬ-ahˇ k'ehˇ-euˬ meh lehˇ aˬ yaw˰ ma˰ siˬ nya meh .
50001017	Yawˬ deuˬ yawˬ-aˬ , nui ma dawˇ coe ni taˬ-awˇ Ka li gaˇ kawˆ mehˬ-eu maˬ ngeuˇ-a . Yawˬ ha g'aˇ duˬ shaˇ noeˬ-awˇ mˇ-eu teh˰ meh . Ngaˇ heu gaˇ tawˬ-ahˇ uˇ lu˰ ngeh aˬ yaw˰ ma˰ ngaˬ-ahˇ heu naˆ maˬ tseˇ laˆ shaˬ nehˬ la˰ maw˰-eu meh .
50001018	Ehˇ k'aw˰ , tiˬ jeˬ-iˬ maˬ ngeuˇ-aˇ . Nui ma dawˇ coe ni taˬ-awˇ mehˬ-eu maˬ kaˬ , nui ma la˰ g'o˰ baw-awˇ mehˬ-eu maˬ kaˬ , Ka li gaˇ kawˆ k'aˇ mehˬ nya-eu lo˰-ehˇ mehˬ naˇ , ngaˇ laˬ k'aˬ cehˇ ma .
50001019	Aˬ jeˬ miˇ neh ehˇ naˇ , naw ma˰ guiˬ lahˬ shaˇ nehˬ la˰-euˬ baˬ da neh maˬ ehˇ , Yeˬsuˇ Ka li-euˬ Yaw sahˇ Miˬyehˇ caw ba nehˬla˰-eu baˬ da neh maˬ ehˇ , tawˬ heu la˰ k'oeˇ neh ngaˇ ya buˬ-iˇ-eu yaw duˬ baw ma lehˇ siˬ duˬ taˬ-euˬ ma .
50001020	Ngaˇ geu˰ maw˰ dui dui-awˇ noeˬ tmˬ taˬ-euˬ jeˬ-aˬ , ngaˇ mˇ paˬ-ehˇ g'eh-eu gaˇ deuˬ-ahˇ aˬ myah lu˰ mˇ-eu uˬ ta˰ , hehˬ nymˬ-mˇ ngaˇ deh˰-eu maˬ ehˇ , shiˇ-eu maˬ ehˇ , k'aˇ mˇ k'aˇ shaˇ-eu jeˬ dawˬ tawˆ lu˰ la˰ k'oeˇ Ka li-ahˇ aˬ cawˬ yaw zeu baw laˇ-eu g'aˇ duˬ nui ma k'aˬ duˬ ni taˬ nya-eu jeˬ-ahˇ geu˰ maw˰-eu ma .
50001021	Tsawˇ haˬ zaˬ yaw deh˰ deh˰-eu aˬ jeˬ g'aˇ duˬ-a . Ngaˇ deh˰ lu˰-eu-aˬ , Ka li g'aˇ duˬ ma . Shiˇ naˇ , ngaˬ-euˬ g'aˇ duˬ jiˇ jeuˬ ma .
50001022	Ehˇ k'aw˰ , ngaˇ mehˬ hu paw ya deh˰ daˆ le˰ lawˬ naˇ , gaˇ dahˇ tsoeˬ-eu gaˇ g'awˬ mya jeˬ mˇ nya-eu ma . K'oeˇ miˇ neh , deh˰-eu hawˇ-eu shiˇ-eu heu nyiˬ jeˬ-ahˇ ngaˇ tseˇ geu˰ tsaˬ maˬ siˬ nya .
50001023	Heu nyiˬ jeˬ lu˰ ngaˬ-ahˇ g'eu taw taˬ-euˬ meh . Ngaˇ geu˰ maw˰-eu-aˬ , miˇ tsaˬ k'oeˇ taˆ deh˰-eu heu-ahˇ byehˇ dzeh ya˰-awˇ Ka li nehˬ-ehˇ jawˇ leˇ maw˰-eu k'oeˇ hmˬ ma . Aˬ jeˬ miˇ neh ehˇ naˇ , k'oeˇ-aˬ , ngaˬ-euˬ g'aˇ duˬ muiˬ dzehˬ-eu meh .
50001024	Ehˇ k'aw˰ , naw ma˰ g'aˇ duˬ shaˇ noeˬ le˰ naˇ , ngaˇ deh˰-eu muiˬ dzehˬ meh .
50001025	Ngaˇ k'oeˇ lo˰-ehˇ jah duˬ taˬ-euˬ miˇ neh , ngaˇ ya deh˰ meh lehˇ ngaˇ siˬ nya ma . Naw ma˰ huiˬ laˇ mahˇ laˇ lu˰-eu jeˬ g'aˬ bi k'aˆ dzehˬ laˇ-awˇ , jah-eu jeˬ la˰ k'oeˇ laˬ k'aˬ ya cehˇ ni , naw ma˰ dawˬ tawˆ lu˰ nehˬ-ehˇ ngaˇ deh˰ daˆ le˰ ma .
50001026	K'oeˇ miˇ neh , ngaˇ naw ma˰ jawˇ gaˇ paˇ laˇ keuˆ ngeh , ngaˬ neh mˇ-euˬ shaˬ-euˬ jeˬ baˬ da neh , Yeˬsuˇ Ka li la˰ k'oeˇ naw ma˰ yaw deh˰ deh˰-eu jeˬ yaw beh naˆ maˬ tseˇ kahˬ sehˇ jehˆ k'aˇ za teh˰-a .
50001027	Huiˬ-eu tiˬ jeˬ-aˬ , ngaˇ naw ma˰-ahˇ haw keuˆ laˇ-eu maˬ kaˬ , maˬ haw keuˆ laˇ-eu maˬ kaˬ , naw ma˰ nui ma tiˬ siˬ teh˰-ehˇ taˬ-awˇ zi˰ dah ni jawˇ lu˰-eu gaˇ kawˆ hawˇ-eu , La k'aˬ cehˇ-eu Guiˬ lahˬ dawˬ-ahˇ ta˰-eu jah-eu jeˬ g'aˇ duˬ naw ma˰ nui ma gm-awˇ deuˆ ceh ceh lu˰-eu gaˇ kawˆ-ahˇ ngaˇ ya gaˬ ni , Ka li-euˬ Laˬ k'aˬ cehˇ-eu Guiˬ lahˬ dawˬ-ahˇ tsaˬ ni deh˰ g'eh jawˇ g'eh-awˬ .
50001028	Naw ma˰ ya shaˬ ya zahˬ ni mˇ lu˰-eu tsawˇ haˬ deuˬ-ahˇ taˬ guˆ . Aˬ myah lu˰ nui ma k'aˬ duˬ ni jawˇ-awˬ . K'oeˇ lo˰-ehˇ jawˇ naˇ , naw ma˰ g'aˬ leˇ-awˇ aˬ yaw˰ ma˰ smˬ-iˇ-eu yaw duˬ baw-eu ngaˇ lehˇ siˬ duˬ leˇ teh˰-a . Naw ma˰ g'aˬ leˇ nya ni mˇ-eu g'aˬ-aˬ , Miˬyehˇ meh .
50001029	Aˬ jeˬ miˇ neh ehˇ naˇ , Ka li neh naw ma˰-ahˇ bi˰ taˬ-euˬ muiˬ dui dui-eu guiˬ lahˬ k'oeˇ-aˬ , aˬ yaw˰-ahˇ jah-eu jeˬ teh˰-ehˇ maˬ ngeuˇ-ehˇ , aˬ yaw˰ g'aˇ duˬ shaˬ zahˬ ya mˇ-eu jeˬ k'aw˰ ahˇ-eu meh .
50001030	Nymˬ-mˇ naw ma˰ ngaˬ nehˬ-ehˇ tiˬ kawˆ lo˰-ehˇ guiˇ deuˆ leˇ nya meh . Guiˇ heu-aˬ , dzeuˇ laˇ ngeh ngaˇ deuˆ lu˰-eu naw ma˰ mawˇ-euˬ k'oeˇ meh . Nymˬ-mˇ k'aw˰ , naw ma˰ ya gaˬ-euˬ lo˰-ehˇ , guiˇ k'oeˇ ngaˇ deuˆ lu˰ te siˬ .
50002001	Naw ma˰ Ka li la˰ k'oeˇ deh˰-eu baˬ da neh , g'aˬ k'aˆ laˇ-awˇ , aˬ yaw˰-euˬ g'oeˇ-eu gaˬ-eu jeˬ naw ma˰-ahˇ nui saˇ bi za-eu meh . Naw ma˰ Ka li-euˬ Yaw sahˇ Miˬyehˇ nehˬ-ehˇ cawˬ cawˬ-eu baˬ da neh , tiˬ g'aˬ tiˇ g'aˬ g'awˬ shaˬ gaˬ nya laˇ-awˇ , tiˬ g'aˬ g'aˇ duˬ tiˬ g'aˬ shaˇ noeˬ nya laˇ-eu meh .
50002002	K'oeˇ miˇ neh , ngaˇ laˬ k'aˬ cehˇ-eu jeˬ byah laˇ ni , naw ma˰ nui noeˬ tiˬ gaˇ ta˰-awˇ , g'oeˇ-eu gaˬ-eu jeˬ tiˬ kawˆ lo˰-ehˇ ahˇ-awˇ , nui ma tiˬ siˬ teh˰-ehˇ taˬ-eu g'aˇ duˬ , ngaˇ naw ma˰-ahˇ shaˇ-eu ma .
50002003	Yawˬ ha-euˬ nui k'ahˇ g'aˇ duˬ teh˰-ehˇ shaˇ noeˬ-eu jeˬ maˬ ehˇ , yawˬ ha-ahˇ aˬ cawˬ bi noeˬ huiˬ-eu g'aˇ duˬ k'ahˬ sehˇ jehˆ-eu jeˬ maˬ ehˇ , tiˬ paw˰-iˬ taˬ mˇ . Ehˇ k'aw˰ , tiˬ g'aˬ tiˇ g'aˬ nui ma nahˬ yu ni taˬ-awˬ . Aˬ cawˬ naˆ maˬ tseˇ maˬ gaˇ ma lehˇ noeˬ-eu nui ma taˬ bi ahˇ .
50002004	Yawˬ ha g'aˇ duˬ teh˰-ehˇ maˬ shaˇ noeˬ ni , aˬ cawˬ g'aˇ duˬ shaˇ noeˬ-awˬ .
50002005	Yeˬsuˇ Ka li lo˰-ehˇ nui ma taˬ-awˬ .
50002006	Aˬ yaw˰ Miˬyehˇ-ahˇ duˇ-eu k'aw˰ , Miˬyehˇ nehˬ-ehˇ tiˬ kawˆ ma lehˇ , yawˬ haˇ yawˬ ha maˬ tsaˬ geu˰-a .
50002007	Dawˬ tawˆ lu˰ byehˇ dzeh ya˰ jiˇ-awˇ , zaˬ k'aˆ tiˬ g'aˬ lo˰-ehˇ oe-awˇ , tsawˇ haˬ lo˰-ehˇ deh˰ le-euˬ meh .
50002008	Yawˬ ha-ahˇ taˬ nyiˇ dui dui-awˇ , la˰ ya˰ k'oeˇ taˆ shiˇ gaˇ keuˆ ni , Miˬyehˇ ehˇ dawˬ naˇ haˬ-euˬ meh .
50002009	K'oeˇ miˇ neh aˬ yaw˰-ahˇ Miˬyehˇ , huiˬ dui dui-eu tsawˇ myahˇ bi˰-awˇ , goˇ dui dui gaˇ ciˬ nuiˇ-euˬ meh .
50002010	Mˬ miˇ hawˇ-eu miˇ oˆ keuˆ ni , pawˬ tsui˰ dawˬ tawˆ pawˬ dmˬ dmˬ-awˇ , Yeˬsuˇ tsawˇ myahˇ ciˬ huiˬ teh˰-a .
50002011	Aˬda Miˬyehˇ k'ahˬ sehˇ jaˆ ni , Yeˬsuˇ Ka li Sahˬpaˬ meh lehˇ , mehˬ luˬ k'aˇ tso˰-eu guˇ teh˰-a .
50002012	K'oeˇ miˇ neh ngaˇ gaˬ-eu cawˬ deuˬ-oˇ , ngaˇ naw ma˰ nehˬ-ehˇ jawˇ ngeh ngaˬ-euˬ dawˬ-ahˇ naw ma˰ aˬ myah lu˰ naˇ haˬ geu˰-euˬ meh . Nymˬ-mˇ ngaˇ naw ma˰ nehˬ-ehˇ maˬ jawˇ ngeh k'aw˰ , ngaˬ-euˬ dawˬ-ahˇ k'oeˇ naˆ maˬ tseˇ naˇ haˬ geu˰-awˬ . Naw ma˰ ka k'o˰-eu jeˬ-ahˇ za nya ni , Miˬyehˇ-ahˇ guˆ-awˇ yaw dzuˬ dzuˬ-eu la˰ k'oeˇ leh jeh dui dui-awˬ .
50002013	Aˬ jeˬ miˇ neh ehˇ naˇ , naw ma˰ nui ma keuˆ ni maˬ ehˇ , Miˬyehˇ-euˬ nui k'ahˇ mˇ nya ni maˬ ehˇ , naw ma˰ la˰ k'oeˇ Miˬyehˇ aˬ myah lu˰ gaˇ mˇ lu˰ meh .
50002014	K'aˇ mˇ k'aˇ shaˇ-eu jeˬ la˰ k'oeˇ , tiˬ g'aˬ tiˇ g'aˬ dawˬ g'o˰ maˬ doˆ-ehˇ , tsawˇ pyehˇ maˬ pyehˇ ni mˇ-awˬ .
50002015	K'oeˇ lo˰-ehˇ mˇ naˇ , iˬ baˇ mˇ-awˇ bahˬ-eu muˆ-eu tsawˇ haˬ deuˬ jawˇ-eu miˇ tsaˬ heu k'oeˇ taˆ , naw ma˰-aˬ , iˬ baˇ taˬ k'aˇ maˬ za ni muiˬ dui dui-eu Miˬyehˇ-euˬ zaˬ deuˬ pyeu˰ laˇ teh˰-a . Mˬ k'oeˇ taˆ tsehˬ-eu aˬ guiˇ lo˰-ehˇ aˬ yaw˰ ma˰-ahˇ yaw sheh˰ bya nehˬ-awˬ .
50002016	Sa˰ laˇ bi deh˰-eu dawˬ aˬ yaw˰ ma˰-ahˇ bi˰-awˬ . K'oeˇ lo˰-ehˇ mˇ naˇ , Ka li za˰ le-eu Aˇ nah-ahˇ naw ma˰ g'aˇ duˬ ngaˇ k'ahˬ sehˇ jehˆ k'aˇ za teh˰-a . Aˬ jeˬ miˇ neh ehˇ naˇ , k'oeˇ-aˬ , ngaˬ neh leh jeh-awˇ mˇ-euˬ gaˇ heu yaw˰ ngeh˰ maˬ ngeuˇ-eu gaˇ kawˆ bya cehˆ ni bi doˆ laˇ teh˰-a .
50002017	Naw ma˰-euˬ jah-eu jeˬ Miˬyehˇ-ahˇ lawˇ nehˬ-euˬ k'oeˇ taˆ , ngaˬ-euˬ shiˬ ya shehˆ daˆ nehˬ law hawˇ k'aw˰ , ngaˇ nui k'ahˇ shiˇ-awˇ , naw ma˰ dawˬ tawˆ lu˰ nehˬ-ehˇ tiˬ kawˆ lo˰-ehˇ laˬ k'aˬ caw cehˇ-eu ma .
50002018	K'oeˇ gaˇ duˇ ni , naw ma˰ k'aw˰ nui k'ahˇ shiˇ-awˇ ngaˬ nehˬ-ehˇ laˬ k'aˬ caw cehˇ-eu tsaˬ meh .
50002019	Naw ma˰-euˬ gaˇ kawˆ ya gaˬ-awˇ ngaˬ-euˬ nui ma g'aˬ tiˬ tiˆ paˇ ahˇ laˇ ni , Sahˬpaˬ Yeˬsuˇ nui ma tsaˬ naˇ g'awˬ myahˇ maˬ g'eh-ehˇ Tiˆmoˇseˬ-ahˇ naw ma˰ jawˇ gaˇ bi laˇ ma lehˇ ngaˇ noeˬ tmˬ taˬ-euˬ ma .
50002020	Ngaˬ nehˬ-ehˇ nui ma tiˬ gaˇ ta˰-awˇ , naw ma˰ g'aˇ duˬ maˇ maˇ ni nui ma keuˆ-eu aˬ yaw˰ tiˬ g'aˬ jawˇ-eu teh˰ meh .
50002021	Yawˬ g'aˬ na lu˰ yawˬ ha g'aˇ duˬ shaˇ noeˬ-eu teh˰ meh . Yeˬsuˇ Ka li g'aˇ duˬ maˬ shaˇ noeˬ-a .
50002022	Aˬ yaw˰ aˇ naˆ ni gaˇ dahˇ tsoeˬ-eu gaˇ kawˆ maˬ ehˇ , Laˬ k'aˬ cehˇ-eu Guiˬ lahˬ dawˬ g'aˇ duˬ aˬ yaw˰ ngaˬ nehˬ-ehˇ aˬ da hawˇ-eu zaˬ lo˰-ehˇ mˇ daˆ shaˇ daˆ la˰-euˬ gaˇ kawˆ maˬ ehˇ , naw ma˰ siˬ nya meh .
50002023	Ngaˬ-ahˇ aˬ cawˬ aˬ joˆ-ehˇ daˇ tsehˆ nehˬ la˰-eu gaˇ kawˆ duˬ laˇ-eu nehˬ-ehˇ , aˬ yaw˰-ahˇ naw ma˰ jawˇ gaˇ yaw kawˇ-ehˇ bi laˇ ma lehˇ noeˬ taˬ-euˬ ma .
50002024	Sahˬpaˬ Yeˬsuˇ nui ma tsaˬ naˇ , g'awˬ myahˇ maˬ g'eh-ehˇ ngaˬ-euˬ g'awˇ mawˇ k'aw˰ naw ma˰ jawˇ gaˇ laˇ keuˆ nya-eu duˇ lehˇ jah-eu ma .
50002025	Laˬ k'aˬ cehˇ-eu Guiˬ lahˬ dawˬ g'aˇ duˬ , ngaˬ nehˬ-ehˇ mˇ caw shaˇ caw-awˇ guiˇ deuˆ caw lu˰-eu tsawˇ haˬ tiˬ g'aˬ pyeu˰-eu ngaˇ loˬ-eu jeˬ-ahˇ bi caw ba-eu lehˇ naw ma˰ neh k'ehˇ g'eh le˰-euˬ aˬ dui-euˬ aˬ nyiˇ Iˬbaˬpawˬdiˇ-ahˇ k'aw˰ , naw ma˰ jawˇ gaˇ ya bi laˇ meh lehˇ ngaˇ noeˬ-eu ma .
50002026	Aˬ yaw˰ naw ma˰ yawˬ g'aˬ na lu˰-ahˇ g'o˰ haw mawˇ laˇ maw˰ dui dui meh . Aˬ yaw˰ naˇ-eu gaˇ kawˆ naw ma˰ jawˇ gaˇ gaˬ keuˆ leˇ-euˬ miˇ neh nui ma tiˬ paw˰-iˬ maˬ saˇ-a .
50002027	Aˬ yaw˰ shiˇ taw tehˬ ni naˇ dui dui-euˬ meh . Ehˇ k'aw˰ , Miˬyehˇ aˬ yaw˰-ahˇ g'awˬ shaˬ gaˬ nehˬ-euˬ meh . Aˬyaw˰-ahˇ teh˰-ehˇ maˬ ngeuˇ ni , ngaˬ-ahˇ k'aw˰ g'awˬ shaˬ gaˬ nehˬ la˰-awˇ , aˬ yaw˰ baˬ da neh ngaˬ-euˬ nui ma shaˬ zahˬ maˬ ya na˰ dzehˬ-iˇ ni bi dzeuˇ-iˇ la˰-euˬ meh .
50002028	K'oeˇ miˇ neh , naw ma˰ aˬ yaw˰-ahˇ ya mawˇ-awˇ laˬ k'aˬ paˇ ya cehˇ ni maˬ ehˇ , ngaˇ nui noeˬ shaˬ lu˰-eu pyaˇ laˇ ni maˬ ehˇ , aˬ yaw˰-ahˇ naw ma˰ jawˇ gaˇ yaw kawˇ-ehˇ bi laˇ maw˰ dui dui-eu ma .
50002029	Sahˬpaˬ Yeˬsuˇ la˰ k'oeˇ aˬ yui˰ aˬ nyiˇ tiˬ g'aˬ lo˰-ehˇ aˬ yaw˰-ahˇ laˬ k'aˬ tiˬ cehˇ ha nehˬ-awˬ . Aˬ yaw˰ lo˰-ehˇ g'eh-eu tsawˇ haˬ deuˬ-ahˇ yaw zeu baw-eu tsaˬ meh .
50002030	Aˬ jeˬ miˇ neh ehˇ naˇ , naw ma˰ maˬ caw ba nehˬ la˰ nya-eu jeˬ aˬ yaw˰ ngaˬ-ahˇ caw ba-eu g'aˇ duˬ , Ka li-euˬ gaˇ mˇ-eu la˰ k'oeˇ shiˇ taw tehˬ ni aˬ yaw˰ leh jeh dui dui-euˬ meh .
50003001	Aˬ yui˰ aˬ nyiˇ Ka li zaˬ deuˬ-oˇ , aˇ saˬ saˬ-eu dawˬ heu lo˰-ehˇ ehˇ maw˰-eu ma . Sahˬpaˬ Yeˬsuˇ la˰ k'oeˇ laˬ k'aˬ cehˇ-awˬ . Bo˰ dzeuˇ ya˰-euˬ jeˬ-ahˇ paˇ bo˰ poˆ-eu g'aˇ duˬ ngaˇ nymˇ gawˬ maˬ gawˬ . K'oeˇ-aˬ , naw ma˰ guˆ k'aˇ za-eu jeˬ bi teˬ-iˇ-eu g'aˇ duˬ ma .
50003002	Yaw haiˬ jeˬ mˇ-eu tsawˇ haˬ k'oeˇ deuˬ-ahˇ yahˇ-awˬ . Aˬ kuiˬ k'oeˇ deuˬ-ahˇ yahˇ-awˬ . Yawˬ ha-euˬ g'awˇ mawˇ-ahˇ yehˬ-eu pyehˆ-eu tsawˇ haˬ k'oeˇ deuˬ-ahˇ yahˇ-awˬ .
50003003	Dawˇ coe ni ya ehˇ naˇ , maˇ maˇ ni baˆ k'oˆ mehˬ dzaˬ yehˬ-euˬ tsawˇ haˬ deuˬ-aˬ , aˬ yaw˰ ma˰ maˬ ngeuˇ-a . Aˬ dui ma˰ ma . Aˬ jeˬ miˇ neh ehˇ naˇ , Yaw sahˇ Miˬyehˇ-ahˇ g'oe-eu la˰ k'oeˇ Miˬyehˇ-ahˇ aˬ dui u duˬ tahˬ-awˇ , Yeˬsuˇ Ka li la˰ k'oeˇ yaw deh˰ deh˰-eu jeˬ-ahˇ aˬ dui laˬ k'aˬ cehˇ-eu ma . La˰ nyiˇ paw mˇ mawˇ nya-eu zahˇ sahˇ k'o˰ deuˬ-ahˇ aˬ dui g'oe-eu maˬ ngeuˇ .
50003004	Ngaˇ k'aw˰ , k'oeˇ lo˰-ehˇ g'eh-eu deuˬ-ahˇ g'oe maw˰ naˇ g'oe nya ma . La˰ nyiˇ paw mˇ mawˇ nya-eu zahˇ sahˇ k'o˰ deuˬ-ahˇ g'oe nya ma lehˇ aˬ cawˬ noeˬ-eu ngeuˇ naˇ , ngaˇ-aˬ , k'oeˇ naˆ maˬ tseˇ noeˬ nya-eu gaˇ ma dahˇ ma .
50003005	Ngaˇ-aˬ , deh˰ le-awˇ tiˬ jaw byah laˇ ngeh neh baˆ k'oˆ mehˬ dzaˬ bi yehˬ-euˬ tsawˇ haˬ ma . Iˇsaˬleˬlaˆ tsawˇ jeuˬ la˰ k'oeˇ ahˇ-eu Beˬyaˬmiˬ tsawˇ jeuˬ tiˬ g'aˬ ma . Maˇ maˇ ni shawˇ jehˆ ni g'eh-eu Heˬbyehˇ tsawˇ haˬ ma . Yuˇdaˆ tsawˇ haˬ-euˬ Zahˇ dawˬ k'o˰ dawˬ mehˬ nah caw teh-eu paw dzeˇ neh paˇ ehˇ le˰ naˇ , ngaˇ-aˬ , Paˬliˬsehˇ tiˬ g'aˬ ma .
50003006	Miˬyehˇ-euˬ nui k'ahˇ mˇ byah maw˰ dui dui-eu miˇ neh Ka li zaˬ aˇ muˇ-ahˇ k'ehˬ nehˬ k'aˆ nehˬ haw-euˬ tsawˇ haˬ ma . Zahˇ dawˬ k'o˰ dawˬ-ahˇ mˇ byah-eu baˬ da neh tsawˇ haˬ zaˬ Miˬyehˇ-ahˇ tsaˬ leˇ tsahˇ leˇ nya lawˬ naˇ , ngaˇ-aˬ , ehˇ k'aˇ maˬ za ni mˇ byah-euˬ tsawˇ haˬ tiˬ g'aˬ ma .
50003007	Ehˇ k'aw˰ , ngaˬ-euˬ g'aˇ duˬ jiˇ jeuˬ ahˇ ma lehˇ ngaˬ neh k'aˇ sawˇ taˬ-euˬ k'oeˇ deuˬ dawˬ tawˆ lu˰ , Ka li-euˬ g'aˇ duˬ smˬ-eu jeˬ pyeu˰ law hawˇ ngaˬ lehˇ , nymˬ-mˇ sawˇ duˬ g'aˬ-euˬ ma .
50003008	K'oeˇ naˆ ni teh˰-ehˇ maˬ ngeuˇ-a siˬ . Gaˇ dahˇ tsoeˬ dzehˬ-eu jeˬ pyeu˰-eu ngaˬ-euˬ Sahˬpaˬ Yeˬsuˇ Ka li-ahˇ siˬ nya-eu jeˬ-ahˇ shaˇ cehˆ haw ngeh , ngaˬ neh k'aˇ mˇ dzeuˇ-euˬ yawˬ jeˬ na lu˰ maˇ maˇ ni smˬ dui dui-eu jeˬ teh˰ law hawˇ ngaˬ lehˇ sawˇ duˬ g'aˬ-euˬ ma . Ka li-ahˇ ngaˇ geu˰ maw˰ dzehˬ-eu miˇ neh , ngaˬ neh k'aˇ mˇ k'aˇ shaˇ dzeuˇ ya˰-euˬ jeˬ dawˬ tawˆ lu˰ bi smˬ-iˇ jiˇ-euˬ ma . Ka li-ahˇ ngaˇ za nya ni , k'oeˇ deuˬ dawˬ tawˆ lu˰-ahˇ yaˆ dzeh-euˬ jaˆ guˬ jaˆ meuˬ lo˰-ehˇ teh˰-ehˇ sawˇ-euˬ ma .
50003009	A yaw˰ la˰ k'oeˇ tiˬ byah tiˬ lo˰ ya jawˇ ni , ngaˇ k'oeˇ lo˰-ehˇ sawˇ-euˬ ma . Zahˇ dawˬ k'o˰ dawˬ-ahˇ mˇ byah-eu baˬ da neh za nya meh lehˇ sawˇ taˬ-euˬ ngaˬ neh mˇ za-euˬ Miˬyehˇ-ahˇ tsaˬ leˇ tsahˇ leˇ-eu k'oeˇ hmˬ tiˬ paw˰-iˬ maˬ paˇ ahˇ ma . Nymˬ-mˇ ngaˇ za taˬ-euˬ Miˬyehˇ-ahˇ tsaˬ leˇ tsahˇ leˇ-eu heu-aˬ , ngaˇ Ka li-ahˇ jah-eu baˬ da neh za taˬ-euˬ ma . Heu-aˬ , jah-eu k'oeˇ taˆ Miˬyehˇ neh bi˰ nehˬ la˰-euˬ Miˬyehˇ-ahˇ tsaˬ leˇ tsahˇ leˇ-eu jeˬ pyeu˰-eu meh .
50003010	Ngaˇ geu˰ maw˰-eu jeˬ-aˬ , Ka li-ahˇ siˬ nya-awˇ g'o˰ deh˰ laˇ-euˬ Ka li neh mˇ ya˰-euˬ jeˬ-ahˇ mˇ nya laˇ maw˰-eu tiˬ jeˬ , aˬ yaw˰ k'aˇ ya daˬ-euˬ lo˰-ehˇ daˬ-awˇ aˬ yaw˰ k'aˇ shiˇ-euˬ lo˰-ehˇ shiˇ maw˰-eu tiˬ jeˬ ,
50003011	shiˇ-eu jeˬ la˰ k'oeˇ Miˬyehˇ ngaˬ-ahˇ bi g'o˰ deh˰ laˇ teh˰-a lehˇ noeˬ tmˬ-eu tiˬ jeˬ , heu teh˰ ma .
50003012	Ngaˇ heu lo˰-ehˇ ehˇ-eu-aˬ , nymˬ-mˇ za g'aˬ-euˬ ma lehˇ ehˇ-eu maˬ ngeuˇ . Byah laˇ g'aˬ-euˬ ma lehˇ ehˇ-eu k'aw˰ maˬ ngeuˇ . Yeˬsuˇ Ka li neh ngaˬ-ahˇ aˬ yaw˰-euˬ tsawˇ haˬ bi pyeu˰ laˇ-euˬ lo˰-ehˇ , la˰ sawˬ k'oeˇ-ahˇ ngaˇ za nya ni leh jeh lu˰-eu ma .
50003013	Aˬ yui˰ aˬ nyiˇ Ka li zaˬ deuˬ-oˇ , la˰ sawˬ k'oeˇ-ahˇ za g'aˬ-euˬ ma lehˇ ngaˇ maˬ noeˬ . Ehˇ k'aw˰ , ngaˇ mˇ lu˰-eu tiˬ jeˬ-aˬ , naˇ k'ah paw mˇ dzeuˇ ya˰-euˬ jeˬ-ahˇ ngehˇ dzeh ya˰-awˇ , mehˬ hu paw mˇ paˬ-ehˇ jaˆ lu˰-eu jeˬ-ahˇ miˇ leˇ ni leh jeh lu˰-eu ma .
50003014	K'oeˇ miˇ neh , la˰ sawˬ za nya-eu g'aˇ duˬ cehˆ keuˆ duˬ-ahˇ dawˇ coe ni cehˆ g'eh lu˰-eu ma . Cehˆ keuˆ duˬ k'oeˇ-aˬ , mˬ k'oeˇ taˆ ya jawˇ ni Yeˬsuˇ Ka li-ahˇ g'oe-eu la˰ k'oeˇ Miˬyehˇ aˬ dui-ahˇ kuˇ lu˰-eu k'oeˇ meh .
50003015	Guiˬ lahˬ sa˰ laˇ paw tsawˇ k'aˆ k'aˆ laˇ-euˬ aˬ dui dawˬ tawˆ lu˰ , k'oeˇ lo˰-ehˇ nui ma taˬ-eu tsaˬ meh . Ehˇ k'aw˰ , naw ma˰ tiˬ paˆ na deuˬ nui ma taˬ-eu yawˬ jeˬ yawˬ jaˆ naˇ , naw ma˰-ahˇ geuˇ-eu lo˰-ehˇ g'oˆ shaw nya ni Miˬyehˇ caw ba nehˬ la˰ teh˰-a .
50003016	Aˬ geu g'aˬ aˬ joˆ-ehˇ nui ma taˬ k'aw˰ , aˬ dui neh caw teh g'eh la˰-euˬ zahˇ sahˇ k'o˰ heu hmˬ-ahˇ teh˰-ehˇ caw teh-awˇ , ti kawˆ lo˰-ehˇ mˇ daˆ shaˇ daˆ le˰ kaˇ-euˇ .
50003017	Aˬ yui˰ aˬ nyiˇ Ka li zaˬ deuˬ-oˇ , ngaˇ yaw deh˰ deh˰ gaˇ dzaw geu˰-awˬ . Naw ma˰ bi caw teh-eu g'aˇ duˬ nga ma˰ neh mehˬ taˬ ya˰-euˬ jeˬ-ahˇ caw teh lu˰-eu tsawˇ haˬ deuˬ-ahˇ haw geu˰-awˬ .
50003018	Ngaˇ naw ma˰-ahˇ g'awˬ mya poˆ ehˇ dzeuˇ-euˬ dawˬ k'oeˇ dawˬ-ahˇ , nymˬ-mˇ myaˆ biˇ doˆ-eu la˰ k'oeˇ tiˬ poˆ paˇ ehˇ poˆ-eu ma . Tsawˇ haˬ g'awˬ mya g'aˬ , Ka li kamˇ shiˇ-euˬ la˰ ya˰-ahˇ muiˇ-eu jeˬ-ehˇ yaw deh˰ deh˰ lu˰ meh lehˇ ngaˇ paˇ ehˇ poˆ-eu ma .
50003019	Aˬ yaw˰ ma˰-aˬ , shiˬ buiˇ lah ma-ahˇ aˇ saˬ ya saˬ-iˇ meh . Aˬ jeˬ miˇ neh ehˇ naˇ , aˬ yaw˰ ma˰-euˬ shiˬ shaˬ jiˇ nui k'ahˇ-aˬ , aˬ yaw˰ ma˰-euˬ miˬyehˇ meh . Aˬ yaw˰ ma˰-aˬ , yawˬ ha sha˰ dawˇ paˬ-ehˇ g'eh-eu jeˬ-ahˇ maˬ sha˰ dawˇ ni jahˇ g'eh haw-awˇ , miˇ tsaˬ shiˬ shaˬ jiˇ-ahˇ ta˰-eu jeˬ teh˰-ehˇ shaˇ noeˬ lu˰-eu meh .
50003020	Aˬ dui-aˬ , mˬ taˆ miˇ k'ahˬ zaˬ deuˬ pyeu˰-awˇ , aˬ dui-euˬ Ka k'o˰-eu g'aˬ pyeu˰-eu Sahˬpaˬ Yeˬsuˇ Ka li mˬ k'oeˇ taˆ neh za˰ ka le gaˇ nui ma keuˆ-awˇ dawˬ lu˰-eu tsawˇ haˬ deuˬ ma .
50003021	K'aˇ jawˇ k'aˇ jaˆ-eu jeˬ dawˬ tawˆ lu˰ , aˬ yaw˰ uˆ lahˇ-eu uˬ moˆ bi jawˇ ni jahˇ nya-eu aˬ yaw˰-euˬ baoˬ k'oeˇ-ahˇ g'oe-awˇ , bu˰-iˇ cehˇ-iˇ nya-eu aˬ dui-euˬ g'awˇ mawˇ heu-ahˇ , yaw sheh˰ k'ahˬ sehˇ byah-eu aˬ yaw˰-euˬ g'awˇ mawˇ-ahˇ duˇ leˇ ni beˬ paˇ nehˬ la˰ teh˰-a .
50004001	K'oeˇ miˇ neh aˬ yui˰ aˬ nyiˇ Ka li zaˬ deuˬ-oˇ , ngaˇ naw ma˰-ahˇ gaˬ dui dui-awˇ , noeˬ mawˇ dui dui lu˰ ma . Naw ma˰ baˬ da neh ngaˇ laˬ k'aˬ cehˇ dui dui-awˇ , naw ma˰ gaˇ kawˆ ngaˇ k'ahˬ sehˇ jehˆ lu˰ ma . Ngaˇ gaˬ-eu aˬ yui˰ aˬ nyiˇ deuˬ-oˇ , Sahˬpaˬ Yeˬsuˇ la˰ k'oeˇ , k'oeˇ lo˰-ehˇ zi˰ dah ni deh˰-awˬ .
50004002	Iˇbawˇdiˇ hawˇ-eu Suˇtuˆ-oˇ , Sahˬpaˬ Yeˬsuˇ la˰ k'oeˇ nui ma tiˬ gaˇ ta˰-awˬ lehˇ naw nya˰-ahˇ ngaˇ shaˇ-eu ma .
50004003	Saˇ jaˇ zi˰-eu ngaˬ-euˬ gaˇ mˇ cawˬ deuˬ k'aw˰ , zaˬ miˬ zaˬ heu nyiˬ g'aˬ-ahˇ ngehˬ bi g'eh maw˰ miˇ-a . Aˬ jeˬ miˇ neh ehˇ naˇ , zaˬ miˬ zaˬ heu nyiˬ g'aˬ-aˬ , Laˬ k'aˬ cehˇ-eu Guiˬ lahˬ dawˬ gaˬ doe-iˇ ni , ngaˬ-euˬ gaˇ mˇ cawˬ Gaˬleˬmeˬ hawˇ-eu ngaˬ nehˬ-ehˇ gaˇ k'aˇ mˇ-euˬ deuˬ dawˬ tawˆ lu˰ nehˬ-ehˇ tiˬ kawˆ lo˰-ehˇ leh jeh dui dui-euˬ meh . Miˬyehˇ-euˬ deh˰-eu sahˬ bo˰ la˰ k'oeˇ tsawˇ haˬ heu deuˬ-euˬ tsawˇ myahˇ ahˇ meh .
50004004	Aˬ myah lu˰ Sahˬpaˬ Yeˬsuˇ la˰ k'oeˇ laˬ k'aˬ cehˇ-awˬ . Ngaˇ tiˬ poˆ paˇ ehˇ ma . Laˬ k'aˬ cehˇ-awˬ .
50004005	Tiˬ g'aˬ tiˇ g'aˬ nui ma nahˬ yu ni taˬ-awˬ . Sahˬpaˬ Yeˬsuˇ za˰ le-eu aˇ yamˬ keuˆ le shawˬ-iˬ meh .
50004006	Tiˬ jeˬ-ahˇ-iˬ k'ahˬ taˬ lahˇ . Ehˇ k'aw˰ , naw ma˰ guiˬ lahˬ k'aˇ shaˇ ngeh , naw ma˰ loˬ-eu jeˬ Miˬyehˇ-ahˇ shaˇ-awˬ . Aˬ myah lu˰ aˬ yaw˰-ahˇ guiˬ lahˬ huiˬ-eu nui ma ahˇ-eu la˰ k'oeˇ shaˇ-awˬ .
50004007	Yeˬsuˇ Ka li la˰ k'oeˇ naw ma˰ nui saˇ o˰-eu jeˬ za nya ni , tsawˇ haˬ zaˬ maˬ noeˬ doˆ coeˇ-eu Miˬyehˇ-euˬ nui saˇ o˰-eu jeˬ naw ma˰-ahˇ caw ba teh˰-a .
50004008	Aˬ yui˰ aˬ nyiˇ Ka li zaˬ deuˬ-oˇ , aˇ saˬ saˬ-eu dawˬ heu lo˰-ehˇ ehˇ-eu ma . Yaw muiˬ jeˬ hawˇ-eu ja ceuˬ paˬ-ehˇ g'eh-eu jeˬ pyeu˰-eu , tsaˬ-eu dawˇ-eu jeˬ , aˬ cawˬ yaw zeu baw paˬ-ehˇ g'eh-eu jeˬ , aˬ cawˬ-ahˇ deh˰ tsaˬ deh˰ tsahˇ-eu jeˬ , muiˬ-eu shawˇ-eu jeˬ , aˬ cawˬ haw gaˬ paˬ-ehˇ g'eh-eu jeˬ , aˬ cawˬ taˬ huiˬ taˬ mahˇ paˬ-ehˇ g'eh-eu jeˬ , heu deuˬ naw ma˰ la˰ k'oeˇ bi ahˇ-awˬ .
50004009	Ngaˬ neh ngehˬ-euˬ tmˇ-euˬ hawˇ-eu mˇ-euˬ shaˇ-euˬ jeˬ la˰ k'oeˇ naw ma˰ neh haw geu˰ taˬ-euˬ jeˬ mˇ doˆ shaˇ doˆ la˰-awˬ . Aˬ dui-ahˇ nui saˇ o˰-eu jeˬ bi˰ la˰-eu g'aˬ pyeu˰-eu Miˬyehˇ naw ma˰ nehˬ-ehˇ jawˇ teh˰-a .
50004010	Aˇ yamˬ ui cuiˆ myahˇ laˇ ngeh naw ma˰ ngaˬ-ahˇ nui ma keuˆ gaˇ paˇ ya mawˇ-euˬ miˇ neh , Sahˬpaˬ Yeˬsuˇ la˰ k'oeˇ ngaˇ laˬ k'aˬ cehˇ dui dui-eu ma . Naw ma˰ ngaˬ-ahˇ nui ma maˬ keuˆ-eu maˬ ngeuˇ-a . Naw ma˰ g'aˇ duˬ aˇ yamˬ maˬ laˆ yeh˰ nya-eu miˇ neh meh lehˇ ngaˇ siˬ nya ma .
50004011	Naw ma˰ ngaˬ-ahˇ byehˇ dzeh nehˬla˰-euˬ meh lehˇ noeˬ-eu baˬ da neh ngaˇ heu lo˰-ehˇ ehˇ-eu maˬ ngeuˇ . Aˬ jeˬ miˇ neh ehˇ naˇ , ngaˇ-aˬ , yawˬ ha k'aˇ jaˆ-eu myaˆ ni teh˰-ehˇ k'aw˰ deh˰ nya jawˇ nya laˇ-euˬ tsawˇ haˬ ma .
50004012	Iˇ shaˬ iˇ taw lo˰-ehˇ k'aw˰ jawˇ nya-awˇ , smˇ muiˬ smˇ baw lo˰-ehˇ k'aw˰ jawˇ nya ma . Aˬ joˆ-ehˇ g'eh-eu jawˇ duˬ-ahˇ maˬ ehˇ , aˬ joˆ-ehˇ g'eh-eu aˇ yamˬ-ahˇ maˬ ehˇ , meh˰-eu shu˰-eu maˬ kaˬ , ya dzaˬ ya dawˇ dehˆ-eu maˬ kaˬ , g'awˬ mya ni jaˆ-eu maˬ kaˬ , ui cuiˆ teh˰-ehˇ jaˆ-eu maˬ kaˬ , nui k'ahˇ shiˇ-awˇ deh˰ nya ni za˰ taˬ-euˬ jeˬ-ahˇ ngaˇ za-euˬ ma .
50004013	Aˬ geu jeˬ keuˆ le-eu maˬ kaˬ , Ka li neh ngaˬ-ahˇ bi˰ la˰-euˬ baoˬ-ahˇ g'oe-awˇ ciˬ daˬ coeˇ ma .
50004014	Ehˇ k'aw˰ , naw ma˰ ngaˬ-ahˇ g'awˬ shaˬ gaˬ dui dui-awˇ ngaˬ-euˬ shaˬ zahˬ caw pi nehˬ la˰-euˬ meh .
50004015	K'oeˇ ngeh , ngaˇ Laˬ k'aˬ cehˇ-eu Guiˬ lahˬ dawˬ mehˬ dahˬ beh ngeh , Maˬgeˬdawˇniˆ miˇ k'ahˬ-ahˇ neh ngaˇ g'o˰ ka le gaˇ caw ba nehˬ la˰-euˬ-aˬ , naw ma˰-euˬ Ka li zaˬ aˇ muˇ tiˬ muˇ teh˰ meh . Ngaˬ nehˬ-ehˇ jeˬ ma ta˰-eu tsawˇ haˬ-aˬ , naw ma˰ teh˰ meh .
50004016	Teˇsaˬloˇ ni meuˬ-ahˇ ngaˇ pyuˇ loˬ ngeh , naw ma˰ ngaˬ-ahˇ pyuˇ tiˬ poˆ nyiˬ poˆ dawˆ ahˇ nehˬ la˰-euˬ meh .
50004017	Ngaˇ pyuˇ daˬ za gaˇ teh˰-ehˇ shaˇ noeˬ-eu maˬ ngeuˇ . Naw ma˰-euˬ jeˬ ma-ahˇ jiˇ jeuˬ ahˇ dzehˬ laˇ ni k'aw˰ shaˇ noeˬ-eu ma .
50004018	Naw ma˰ neh k'aˇ bi˰ la˰-euˬ yawˬ jeˬ na lu˰ g'aˇ duˬ , guiˬ lahˬ huiˬ-eu dawˬ tsa˰ ahˇ la˰-eu ma . Ngaˇ loˬ-eu myaˆ maˬ tseˇ naw ma˰ ngaˬ-ahˇ bi˰ laˬ-euˬ meh . Naw ma˰ neh bi˰ la˰-euˬ la˰ sawˬ deuˬ-ahˇ Iˇbaˬpawˬdiˇ neh hehˇ keuˆ nehˬ le˰-euˬ miˇ neh , ngaˇ k'aˇ loˬ-eu jeˬ nymˬ-mˇ byah miˇ-a . La˰ sawˬ heu deuˬ-aˬ , Miˬyehˇ nui k'ahˇ shiˇ-awˇ ha geu˰-euˬ saw dui dui-eu lawˇ-eu jeˬ pyeu˰-eu meh .
50004019	Naw ma˰ k'aˇ loˬ-eu jeˬ la˰ k'oeˇ , Yeˬsuˇ Ka li-ahˇ g'oe-awˇ Miˬyehˇ-euˬ baw le za le-eu guiˬ lahˬ bi˰ nehˬ la˰ teh˰-a .
50004020	Aˬ dui-euˬ Aˬda Miˬyehˇ mˬ maˬ maˬ byaˆ zaˇ ziˇ yaw sheh˰ k'ahˬ sehˇ huiˬ lu˰-uˇ . Aˬ miˬ .
50004021	Yeˬsuˇ Ka li-ahˇ ta˰-eu Miˬyehˇ-euˬ tsawˇ haˬ yawˬ g'aˬ na lu˰-ahˇ dawˬ cawˬ puˬ ahˇ la˰-eu ma . Ngaˬ nehˬ-ehˇ jawˇ-eu aˬ yui˰ aˬ nyiˇ Ka li zaˬ deuˬ k'aw˰ , naw ma˰-ahˇ dawˬ cawˬ puˬ ahˇ la˰-euˬ meh .
50004022	Heu gaˇ k'aˇ jawˇ-eu Miˬyehˇ-euˬ tsawˇ haˬ deuˬ naw ma˰-ahˇ dawˬ cawˬ puˬ ahˇ la˰-euˬ meh . K'oeˇ naˆ maˬ tseˇ , sahˬ paˬ Gehˇsaˬ-euˬ hawˇ nymˇ-ahˇ gaˇ mˇ lu˰-eu deuˬ kaw˰ , naw ma˰-ahˇ dawˬ cawˬ puˬ ahˇ la˰-euˬ meh .
50004023	Sahˬpaˬ Yeˬsuˇ Ka li-euˬ guiˬ lahˬ yaw dzahˇ naw ma˰ dawˬ tawˆ lu˰ k'oeˇ taˆ jaˆ lu˰-uˇ .
51001001	Miˬyehˇ nui ma tsaˬ-eu miˇ neh Yeˬsuˇ Ka li-euˬ g'aˬ k'ehˇ geu˰ lu˰-eu ngaˇ Pawˇluˆ hawˇ-eu , aˬ dui-euˬ aˬ nyiˇ Tiˆmoˇseˬ nga nya˰ ,
51001002	Yeˬsuˇ Ka li la˰ k'oeˇ saˇ jaˇ zi˰-eu aˬ yui˰ aˬ nyiˇ Ka li zaˬ deuˬ pyeu˰-eu Gawˇlawˇsehˇ meuˬ-ahˇ jawˇ-eu Miˬyehˇ-euˬ tsawˇ haˬ deuˬ jawˇ gaˇ sahˬ bo˰ bo˰ ahˇ la˰-eu ma . Aˬ dui-euˬ Aˬda Miˬyehˇ-euˬ guiˬ lahˬ yaw dzahˇ hawˇ-eu nui saˇ o˰-eu jeˬ , naw ma˰ k'oeˇ taˆ jaˆ lu˰-uˇ .
51001003	Naw ma˰ g'aˇ duˬ nga ma˰ guiˬ lahˬ k'aˇ shaˇ ngeh , aˬ dui-euˬ Sahˬpaˬ Yeˬsuˇ Ka li-euˬ Aˬda Miˬyehˇ-euˬ guiˬ lahˬ-ahˇ ja ceuˬ-eu ma .
51001004	Aˬ jeˬ miˇ neh ehˇ naˇ , naw ma˰ Yeˬsuˇ Ka li-ahˇ jah lu˰-eu gaˇ kawˆ hawˇ-eu , Miˬyehˇ-euˬ tsawˇ haˬ dawˬ tawˆ lu˰-ahˇ naw ma˰ g'oeˇ lu˰ gaˬ lu˰-eu gaˇ kawˆ nga ma˰ ya gaˬ-euˬ ma .
51001005	Maˇ jawˆ ni g'eh-eu Miˬyehˇ-euˬ dawˬ kawˬ pyeu˰-eu Laˬ k'aˬ cehˇ-eu Guiˬ lahˬ dawˬ naw ma˰-ahˇ mehˬ beh beh laˇ ngeh , k'oeˇ gaˇ ta˰ leˇ-eu noeˬ tmˬ-eu jeˬ gaˇ kawˆ naw ma˰ ya gaˬ-euˬ meh . Naw ma˰ jah-eu k'oeˇ hawˇ-eu g'oeˇ-eu gaˬ-eu k'oeˇ-aˬ , naw ma˰ noeˬ tmˬ-eu k'oeˇ-euˬ la˰ k'oeˇ neh doˆ laˇ-euˬ meh . Naw ma˰ noeˬ tmˬ-eu k'oeˇ-ahˇ , naw ma˰ g'aˇ duˬ Miˬyehˇ neh mˬ k'oeˇ taˆ jeˬ hmˬ taˬ-euˬ meh .
51001006	Miˬyehˇ-euˬ guiˬ lahˬ yaw dzahˇ gaˇ kawˆ naw ma˰ gaˬ dahˬ beh-awˇ yaw muiˬ paˬ-ehˇ ya siˬ duˬ ngeh nah neh naw ma˰ k'oeˇ taˆ muiˬ-eu guiˬ lahˬ g'awˬ mya jeˬ keuˆ le lu˰-eu lo˰-ehˇ , Laˬ k'aˬ cehˇ-eu Guiˬ lahˬ dawˬ-aˬ , tsawˇ haˬ zaˬ k'oeˇ taˆ muiˬ-eu guiˬ lahˬ g'awˬ mya jeˬ maˬ tsehˆ leˇ ni bi keuˆ le lu˰-awˇ , miˇ k'ahˬ doe ni gaˬ byah-iˇ lu˰-eu meh .
51001007	Nga ma˰-euˬ dah zaˇ Ka li-euˬ gaˇ-ahˇ saˇ jaˇ zi˰-awˇ mˇ lu˰-eu gaˇ mˇ cawˬ Iˇbaˬpaˬlaˇ neh Miˬyehˇ g'awˬ shaˬ gaˬ-eu guiˬ lahˬ yaw dzahˇ gaˇ kawˆ naw ma˰-ahˇ mehˬ nehˬ-euˬ meh .
51001008	Yaw sahˇ Miˬyehˇ neh naw ma˰-ahˇ bi˰-euˬ g'oeˇ-eu gaˬ-eu jeˬ gaˇ kawˆ , nga ma˰-ahˇ aˬ yaw˰ dzawˇ nehˬ la˰-euˬ meh .
51001009	K'oeˇ miˇ neh , naw ma˰-euˬ gaˇ kawˆ ya gaˬ-euˬ tiˬ nah neh , naw ma˰ g'aˇ duˬ nga ma˰ guiˬ lahˬ maˬ tsehˆ leˇ ni shaˇ lu˰-eu ma . Yaw sahˇ Miˬyehˇ neh bi˰-euˬ zaˬ siˬ tsawˇ gahˇ hawˇ-eu noeˬ siˬ noeˬ mawˇ nya-eu jeˬ la˰ k'oeˇ , Miˬyehˇ-euˬ nui k'ahˇ-ahˇ siˬ nya-eu jeˬ naw ma˰ la˰ k'oeˇ byah laˇ ni shaˇ lu˰-eu ma .
51001010	K'oeˇ miˇ neh , Sahˬpaˬ Yeˬsuˇ bi deh˰ maw˰-eu lo˰-ehˇ naw ma˰ deh˰ nya laˇ-awˇ , aˬ yaw˰ nui k'ahˇ shiˇ-eu jeˬ-ahˇ naw ma˰ aˬ myah lu˰ mˇ nya laˇ teh˰-a . Naw ma˰ yaw deh˰ deh˰-eu la˰ k'oeˇ yaw muiˬ jeˬ g'awˬ mya ni doˆ laˇ-awˇ , Miˬyehˇ-ahˇ siˬ nya dzehˬ laˇ teh˰-a .
51001011	Yawˬ jeˬ na lu˰-ahˇ naw ma˰ nui ma g'awˬ mahˇ ni taˬ-awˇ daˬ coeˇ ni , aˬ yaw˰-euˬ yaw sheh˰ k'ahˬ sehˇ huiˬ-eu baoˬ-ahˇ neh doˆ le-euˬ g'aˬ baˬ da neh naw ma˰ g'aˬ k'aˆ laˇ lu˰-uˇ . Yaw sheh˰-euˬ miˇ k'ahˬ la˰ k'oeˇ aˬ yaw˰-euˬ tsawˇ haˬ deuˬ bi jawˇ-eu g'aˇ duˬ lehˬ hmˬ taˬ-euˬ jawˇ duˬ-ahˇ naw ma˰ jawˇ leˇ nya ni jahˇ nehˬ la˰-euˬ Aˬda Miˬyehˇ-euˬ guiˬ lahˬ-ahˇ , laˬ k'aˬ tiˬ cehˇ ja ceuˬ-awˬ .
51001013	Yaw zahˇ-euˬ baoˬ la˰ k'oeˇ aˬ yaw˰ aˬ dui-ahˇ ka k'o˰ nehˬ la˰-awˇ , aˬ yaw˰-euˬ Zaˬmaˇ-euˬ miˇ k'ahˬ la˰ k'oeˇ aˬ dui-ahˇ sheuˬ ahˇ nehˬ la˰-euˬ meh .
51001014	Aˬ yaw˰ neh aˬ dui-ahˇ bi buˬ-iˇ la˰-euˬ meh . K'oeˇ-aˬ , aˬ dui-ahˇ iˬ baˇ pyehˬ nehˬ la˰-euˬ jeˬ pyeu˰-eu meh .
51001015	Tsawˇ haˬ zaˬ deuˬ Ka li-ahˇ mawˇ nya-eu meh . Ka li-aˬ , maˬ mawˇ nya-eu Miˬyehˇ-ahˇ duˇ-eu meh . Ka liˬ-aˬ , k'aˇ beh taˬ-euˬ jeˬ dawˬ tawˆ lu˰ k'oeˇ taˆ huiˬ dzehˬ mahˇ dzehˬ-eu deh˰ beh beh le-euˬ g'aˬ meh .
51001016	Aˬ jeˬ miˇ neh ehˇ naˇ , mˬ hawˇ-eu miˇ k'oeˇ taˆ k'aˇ jaˆ k'aˇ jawˇ-eu jeˬ dawˬ tawˆ lu˰ maˬ ehˇ , mawˇ nya-eu jeˬ hawˇ-eu maˬ mawˇ nya-eu jeˬ maˬ ehˇ , mˬ hawˇ-eu miˇ yawˬ kaˬ-ahˇ uˆ lahˇ-eu yaw sahˇ deuˬ pyeu˰-eu baoˬ deuˬ hawˇ-eu sahˬ paˬ sahˬ ma dawˬ tawˆ lu˰ maˬ ehˇ , Ka li-ahˇ g'oe-awˇ Miˬyehˇ neh beh taˬ-euˬ meh . k'aˇ jawˇ k'aˇ jaˆ-eu jeˬ dawˬ tawˆ lu˰ aˬ yaw˰-ahˇ g'oe-eu la˰ k'oeˇ beh taˬ-awˇ , aˬ yaw˰-euˬ g'aˇ duˬ beh taˬ-euˬ meh .
51001017	Tiˬ jeˬ-iˬ maˬ beh mi naˆ-ehˇ Ka li deh˰ lu˰ jawˇ lu˰-awˇ , yawˬ jeˬ na lu˰ aˬ yaw˰-euˬ la˰ k'oeˇ jawˇ duˬ dah-eu meh .
51001018	Aˬ yaw˰-aˬ , aˬ yaw˰-euˬ g'awˇ mawˇ pyeu˰-eu Ka li zaˬ aˇ muˇ-euˬ uˬ duˬ pyeu˰-awˇ , g'awˇ mawˇ k'oeˇ-ahˇ yaw deh˰ bi deh˰-eu g'aˬ pyeu˰-eu meh . K'aˇ jawˇ k'aˇ jaˆ-eu jeˬ dawˬ tawˆ lu˰ k'oeˇ taˆ aˬ yaw˰ huiˬ dzehˬ mahˇ dzeh ni , shiˇ-euˬ gaˇ g'o˰ deh˰ laˇ-euˬ deh˰ beh beh le-euˬ g'aˬ pyeu˰-eu meh .
51001019	Aˬ yaw˰-euˬ la˰ k'oeˇ Miˬyehˇ-euˬ shehˆ dzeu˰ aˇ g'ehˇ tiˬ byah ni bi ahˇ-eu g'aˇ duˬ , Miˬyehˇ neh noeˬ tsehˆ taˬ-euˬ meh .
51001020	Aˬ yaw˰-ahˇ g'oe-awˇ mˬ hawˇ-eu miˇ k'oeˇ taˆ k'aˇ jawˇ k'aˇ jaˆ-eu jeˬ dawˬ tawˆ lu˰ Miˬyehˇ jawˇ gaˇ sheuˬ k'o˰ la˰-eu g'aˇ duˬ , Miˬyehˇ neh noeˬ tsehˆ taˬ-euˬ meh . Aˬ yaw˰-ahˇ la˰ ya˰ k'oeˇ taˆ lawˇ nehˬ-eu la˰ k'oeˇ tsawˇ haˬ zaˬ Miˬyehˇ-ahˇ tsaˬ laˇ tsahˇ laˇ nya ni jahˇ-awˇ , mˬ k'oeˇ taˆ hawˇ-eu miˇ tsaˬ k'oeˇ taˆ k'aˇ jawˇ k'aˇ jaˆ-eu jeˬ dawˬ tawˆ lu˰ Miˬyehˇ jawˇ gaˇ bi sheuˬ k'o˰ la˰-euˬ meh .
51001021	Yaw beh naw ma˰ yaw haiˬ jeˬ noeˬ-euˬ mˇ-euˬ miˇ neh Miˬyehˇ nehˬ-ehˇ gaˇ mahˇ kaˬ lu˰-awˇ , Miˬyehˇ-ahˇ muiˇ-eu tsawˇ haˬ deuˬ pyeu˰ ya˰-euˬ meh .
51001022	Ehˇ k'aw˰ , naw ma˰-ahˇ muiˬ-eu shawˇ-eu la˰ k'oeˇ iˬ baˇ taˬ k'aˇ maˬ za ni Miˬyehˇ mehˬ shi bi sheuˬ keuˆ g'eh-eu g'aˇ duˬ , aˬ yaw˰-euˬ Zaˬmaˇ-euˬ shiˬ shaˬ jiˇ g'awˇ mawˇ bi shiˇ dah-eu la˰ k'oeˇ , naw ma˰ Miˬyehˇ-ahˇ tsaˬ leˇ dzoeˇ leˇ nya ni Miˬyehˇ jahˇ-euˬ meh .
51001023	Naw ma˰ jah-eu jeˬ la˰ k'oeˇ zi˰ dah ni ya deh˰ daˆ g'eh-awˇ , Laˬ k'aˬ cehˇ-eu Guiˬ lahˬ dawˬ ya gaˬ ngeh za taˬ-euˬ noeˬ tmˬ-eu jeˬ poˆ poˆ laˆ laˆ-ehˇ maˬ ya bi g'eh-a . Ngaˇ Pawˇluˆ zaˬ k'aˆ geu˰ lu˰-eu heu-aˬ , miˇ tsaˬ k'oeˇ taˆ k'aˇ jawˇ-eu tsawˇ haˬ yawˬ g'aˬ na lu˰-ahˇ mehˬ nehˬ-euˬ Laˬ k'aˬ cehˇ-eu Guiˬ lahˬ dawˬ heu-euˬ g'aˇ duˬ ma .
51001024	Nymˬ-mˇ naw ma˰ g'aˇ duˬ ngaˇ ya daˬ lu˰-eu heu-ahˇ , ngaˇ laˬ k'aˬ cehˇ ma . Aˬ jeˬ miˇ neh ehˇ naˇ , ngaˬ-euˬ shiˬ shaˬ jiˇ g'awˇ mawˇ heu lo˰-ehˇ ya daˬ lu˰-eu heu-aˬ , Ka li aˬ yaw˰-euˬ g'awˇ mawˇ pyeu˰-eu Ka li zaˬ aˇ muˇ g'aˇ duˬ aˬ yaw˰ ya daˬ-euˬ k'oeˇ maˬ byah laˇ jiˇ-ehˇ jaˆ ya˰-euˬ deuˬ bi byah laˇ-eu g'aˇ duˬ caw ba gaˇ duˇ-eu ma .
51001025	Ngaˇ-aˬ , Ka li zaˬ aˇ muˇ-euˬ zaˬ k'aˆ geu˰-eu g'aˇ duˬ Miˬyehˇ neh k'ehˇ taˬ-euˬ tsawˇ haˬ ma . Naw ma˰ g'aˇ duˬ muiˬ ni aˬ yaw˰ ngaˬ-ahˇ gaˇ heu hmˬ bi mˇ la˰-euˬ meh . Gaˇ heu-aˬ , aˬ yaw˰-euˬ dawˬ tiˬ byah tiˬ lo˰ ja mehˬ-eu g'aˇ duˬ pyeu˰-eu meh .
51001026	Aˬ yaw˰-euˬ dawˬ k'oeˇ-aˬ , aˇ hu ba neh miˇ tsaˬ zaˬ dawˬ tawˆ lu˰ g'aˇ duˬ za˰ taˬ-euˬ jeˬ pyeu˰-eu k'aw˰ , nym-mˇ aˬ yaw˰-euˬ tsawˇ haˬ deuˬ-ahˇ pah mehˬ nehˬ-euˬ meh .
51001027	Miˬyehˇ-aˬ , aˬ yaw˰-euˬ tsawˇ haˬ dawˬ tawˆ lu˰ g'aˇ duˬ aˬ yaw˰ neh za˰ taˬ-euˬ jeˬ k'oeˇ aˇ naˆ ni yaw sheh˰ k'ahˬ sehˇ byah-awˇ , aˇ naˆ ni zahˬ leˇ paˬ-ehˇ g'eh-eu gaˇ kawˆ , aˬ yaw˰-euˬ tsawˇ haˬ deuˬ-ahˇ bi siˬ bi mawˇ-eu lehˇ lehˬ hmˬ taˬ-euˬ meh . Za˰ taˬ-euˬ k'oeˇ-aˬ , naw ma˰ la˰ k'oeˇ Ka li jawˇ-eu k'oeˇ meh . K'oeˇ-aˬ , Miˬyehˇ zahˬ leˇ paˬ-ehˇ g'eh-eu g'aˬ pyeu˰-eu lo˰-ehˇ , naw ma˰ k'aw˰ bi pyeu˰ laˇ-eu g'aˇ duˬ ehˇ maw˰-euˬ meh .
51001028	K'oeˇ miˇ neh , tsawˇ haˬ yawˬ g'aˬ na lu˰-ahˇ Ka li gaˇ kawˆ nga ma˰ mehˬ-eu ma . Yawˬ g'aˬ na lu˰-ahˇ Ka li la˰ k'oeˇ tsawˇ k'aˆ k'aˆ laˇ-euˬ tsawˇ haˬ lo˰-ehˇ Miˬyehˇ mehˬ shi sheuˬ ha nehˬ leˇ nya-eu g'aˇ duˬ , aˬ yaw˰ ma˰ ya mˇ-eu jeˬ hawˇ-eu ya yahˇ-eu jeˬ-ahˇ k'aˇ siˬ k'aˇ nya-eu lo˰-ehˇ mehˬ-eu ma .
51001029	Ngaˬ-euˬ la˰ k'oeˇ gaˇ mˇ lu˰-eu Ka li neh bi˰ la˰-euˬ huiˬ dui dui-eu g'aˬ-ahˇ g'oe-eu la˰ k'oeˇ , k'oeˇ lo˰-ehˇ mˇ nya ni shaˬ shaˬ-ehˇ leh jeh lu˰-eu ma .
51002001	Naw ma˰-euˬ g'aˇ duˬ maˬ ehˇ , Lawˬdiˬciˆ meuˬ-ahˇ jawˇ-eu tsawˇ haˬ deuˬ g'aˇ duˬ maˬ ehˇ , ngaˬ-ahˇ maˬ mawˇ haw-euˬ tsawˇ haˬ dawˬ tawˆ lu˰ g'aˇ duˬ maˬ ehˇ , ngaˇ aˇ naˆ ni leh jeh-awˇ gaˇ mˇ lu˰-eu gaˇ kawˆ naw ma˰-ahˇ bi siˬ maw˰ miˇ-a .
51002002	Aˬ yaw˰ ma˰-euˬ nui ma k'aˬ duˬ ni pyeu˰ laˇ-awˇ , g'oeˇ-eu gaˬ-eu jeˬ la˰ k'oeˇ nui ma tiˬ siˬ teh˰-ehˇ taˬ nya laˇ-awˇ , yaw muiˬ paˬ-ehˇ g'oˆ siˬ g'oˆ shaw nya-eu baˬ da neh yaw duˬ yaw ciˇ baw laˇ ni , ngaˇ k'oeˇ lo˰-ehˇ mˇ lu˰-eu ma . K'oeˇ lo˰-ehˇ mˇ-eu baˬ da neh , Miˬyehˇ neh za˰ taˬ-eu jeˬ pyeu˰-eu Ka li-ahˇ aˬ yaw˰ ma˰ siˬ nya laˇ teh˰-a .
51002003	Aˬ yaw˰-aˬ , za˰ taˬ-euˬ pyuˇ pahˬ shuiˇ pahˬ-ahˇ duˇ-eu Miˬyehˇ-euˬ zaˬ siˬ tsawˇ gahˇ deuˬ-ahˇ pah dzeh-eu mawˬ taw˰ kahˬ pyeu˰-eu meh .
51002004	Tsawˇ haˬ tiˬ g'aˬ naw ma˰ mehˬ shi aˇ naˆ ni muiˬ gaˇ duˇ k'aw˰ , naw ma˰-ahˇ mehˇ shuiˇ shuiˇ tawˆ-awˇ gaˇ ma taˬ bi sheuˬ bahˬ lehˇ ngaˇ ehˇ-eu ma .
51002005	Ngaˬ-euˬ g'awˇ mawˇ naw ma˰ nehˬ-ehˇ maˬ jawˇ k'aw˰ , ngaˬ-euˬ nui ma naw ma˰ nehˬ-ehˇ jawˇ lu˰-awˇ , naw ma˰ Ka li-ahˇ jah-eu jeˬ la˰ k'oeˇ tiˬ kawˆ lo˰-ehˇ zi˰ dah ni jawˇ lu˰ gaˇ ya mawˇ-eu miˇ neh , laˬ k'aˬ cehˇ dui dui nya .
51002006	Naw ma˰-aˬ , Yeˬsuˇ Ka li-ahˇ naw ma˰-euˬ Sahˬpaˬ lo˰-ehˇ ha geu˰ g'aˬ-euˬ miˇ neh , aˬ yaw˰-euˬ la˰ k'oeˇ deh˰ g'eh-awˬ .
51002007	Naw ma˰-ahˇ mehˬ nehˬ tsoˆ nehˬ taˬ-euˬ lo˰-ehˇ , aˬ yaw˰ la˰ k'oeˇ ciˇ ka bi na˰-awˇ , naw ma˰ yaw deh˰ deh˰-eu jeˬ aˬ yaw˰ k'oeˇ taˆ gawˬ daˆ le˰-awˇ , jah-eu jeˬ la˰ k'oeˇ g'aˬ k'aˆ dzehˬ laˇ-awˇ , Miˬyehˇ guiˬ lahˬ-ahˇ ja ceuˬ-eu jeˬ tiˬ byah ni bi ahˇ-awˬ .
51002008	Tsawˇ haˬ zaˬ-euˬ zaˬ siˬ tsawˇ gahˇ-ahˇ g'oe-awˇ mehˇ shuiˇ shuiˇ lu˰-eu gaˇ dahˇ maˬ tsoeˬ-eu jaˬ myaw˰ k'oeˇ deuˬ-euˬ zaˬ k'aˆ maˬ ya geu˰ ni yahˇ-awˬ . K'oeˇ-aˬ , Yeˬsuˇ Ka li la˰ k'oeˇ doˆ le-euˬ jeˬ maˬ ngeuˇ-a . Mˬ hawˇ-eu miˇ yaw kaˬ-ahˇ uˆ lahˇ-eu yaw sahˇ deuˬ-euˬ la˰-ahˇ neh , tsawˇ haˬ zaˬ neh tiˬ ziˇ saˇ-iˬ tiˬ ziˇ tawˬ ka le˰-euˬ mehˬ-eu tsoˆ-eu jeˬ pyeu˰-eu meh .
51002009	Miˬyehˇ la˰ k'oeˇ k'aˇ ahˇ-eu jeˬ dawˬ tawˆ lu˰ , Ka li la˰ k'oeˇ tiˬ byah ni ahˇ-eu meh .
51002010	Naw ma˰-ahˇ aˬ yaw˰ la˰ k'oeˇ tiˬ byah tiˬ lo˰ ya jawˇ-eu jeˬ bi˰ taˬ-euˬ meh . Mˬ hawˇ-eu miˇ yaw kaˬ-ahˇ uˆ lahˇ-eu yaw sahˇ deuˬ hawˇ-eu baoˬ deuˬ k'oeˇ taˆ aˬ yaw˰ huiˬ dzehˬ-eu meh .
51002011	Ka li la˰ k'oeˇ naw ma˰ baˆ k'oˆ mehˬ dzaˬ yehˬ g'aˬ-euˬ meh . K'oeˇ-aˬ , tsawˇ haˬ zaˬ neh baˆ k'oˆ mehˬ dzaˬ yehˬ-euˬ gaˇ maˬ duˇ-a . Ka li la˰ k'oeˇ baˆ k'oˆ mehˬ dzaˬ yehˬ-euˬ k'oeˇ-aˬ , iˬ baˇ ahˇ-eu g'awˇ mawˇ heu-euˬ la˰ k'oeˇ neh bi buˬ-iˇ nya-eu baoˬ ahˇ-eu meh .
51002012	A jeˬ miˇ neh ehˇ naˇ , naw ma˰ iˇ cu˰ shawˇ ngeh Ka li nehˬ-ehˇ tiˬ kawˆ lo˰-ehˇ bi ba˰ pahˬ-awˇ , tiˬ kawˆ lo˰-ehˇ paˇ g'o˰ deh˰ laˇ-euˬ jeˬ pyeu˰-eu meh . Ka li-ahˇ bi g'o˰ deh˰ laˇ-euˬ Miˬyehˇ-euˬ deh˰ lu˰-eu baoˬ-ahˇ naw ma˰ jah-eu la˰ k'oeˇ g'o˰ deh˰ laˇ-euˬ jeˬ pyeu˰-eu meh .
51002013	Yaw beh naw ma˰ Yuˇdaˆ tsawˇ haˬ maˬ ngeuˇ-eu uˬ ta˰ , Zahˇ dawˬ k'o˰ dawˬ maˬ jaˆ-eu baˬ da neh maˬ ehˇ , naw ma˰-euˬ iˬ baˇ baˬ da neh maˬ ehˇ , sa˰ laˇ shiˇ taˬ-euˬ gaˇ duˇ-eu meh . Ehˇ k'aw˰ , nymˬ-mˇ-aˬ , Miˬyehˇ neh naw ma˰-ahˇ Ka li nehˬ-ehˇ bi deh˰ laˇ-euˬ meh . Aˬ dui-euˬ iˬ baˇ dawˬ tawˆ lu˰-ahˇ Miˬyehˇ pyehˬ nehˬ la˰-euˬ meh .
51002014	Aˬ dui-euˬ dziˇ dzoˆ bo˰ ahˇ taˬ-euˬ sahˬ g'aˬ hawˇ-eu dziˇ dzoˆ ya tsoeˬ-eu zahˇ sahˇ k'o˰ dawˬ tawˆ lu˰-ahˇ la˰ ya˰ k'oeˇ taˆ ta˰ tehˬ-awˇ , aˬ duiˬ-euˬ dziˇ dzoˆ aˬ yaw˰ laˆ byoˆ nehˬ la˰-euˬ meh .
51002015	La˰ ya˰ k'oeˇ-euˬ k'oeˇ taˆ , mˬ hawˇ-eu miˇ yaw kaˬ-ahˇ uˆ lahˇ lu˰-eu yaw sahˇ deuˬ hawˇ-eu baoˬ deuˬ-euˬ aˬ la˰ la˰ k'oeˇ , Ka li yawˬ haˇ yawˬ ha bi buˬ-iˇ-euˬ meh . Aˬ yaw˰ g'aˬ leˇ-euˬ bawˬ-iˬ g'eh ngeh miˇ k'ahˬ zaˬ deuˬ bi haw-eu g'aˇ duˬ , aˬ yaw˰ ma˰-ahˇ pa˰-awˇ tsahˇ tsahˇ-ehˇ cah-euˬ meh .
51002016	K'oeˇ miˇ neh , naw ma˰ dzaˬ-eu dawˇ-eu gaˇ kawˆ maˬ ehˇ , nah lah lah-eu gaˇ kawˆ maˬ ehˇ , la loˆ la tsehˆ lah-eu gaˇ kawˆ maˬ ehˇ , Jawˇ nah tawˬ-eu gaˇ kawˆ maˬ ehˇ , tsawˇ haˬ tiˬ g'aˬ neh-iˬ naw ma˰ g'aˇ duˬ zahˇ sahˇ k'o˰ taˬ bi taˬ .
51002017	Heu deuˬ dawˬ tawˆ Lu˰ aˬ kaˇ pyeu˰ laˇ-eu gaˇ kawˆ-euˬ aˇ baˇ naˇ shmˇ loˆ ni teh˰ meh . Maˇ maˇ ni g'eh-eu jeˬ-aˬ , Ka li meh .
51002018	Tsawˇ haˬ tiˬ paˆ na deuˬ yawˬ ha aˬ cawˬ-ahˇ maˬ duˇ-eu yaw sahˇ la˰ k'oeˇ ya siˬ ya mawˇ-eu jeˬ za taˬ-euˬ miˇ neh , aˬ cawˬ naˆ maˬ tseˇ huiˬ dzehˬ mahˇ dzehˬ ma lehˇ ehˇ-awˇ , yawˬ ha-euˬ g'awˇ mawˇ-ahˇ taˬ nyiˇ-eu gaˇ kawˆ maˬ tsaˬ-eu jeˬ-ehˇ mehˬ-awˇ , mˬ taˆ g'aˬ k'ehˇ-ahˇ uˬ duˬ ya tahˬ meh lehˇ ehˇ-eu meh . K'oeˇ lo˰-ehˇ g'eh-eu tsawˇ haˬ deuˬ neh naw ma˰ za paˬ-ehˇ g'eh-eu la˰ sawˬ deuˬ maˬ ya bi yuˇ doˆ geu˰ ni yahˇ-awˬ . K'oeˇ lo˰-ehˇ g'eh-eu tsawˇ haˬ-aˬ , miˇ tsaˬ zaˬ deuˬ noeˬ-eu lo˰-ehˇ noeˬ-awˇ , hawˬ haˇ yawˬ ha nui ma huiˬ lu˰ meh . Ehˇ k'aw˰ , aˬ yaw˰ ma˰ k'oeˇ lo˰-ehˇ nui ma huiˬ-eu-aˬ , yaw˰ ngeh˰ meh .
51002019	Aˬ yaw˰ ma˰-aˬ , Ka li zaˬ aˇ muˇ-euˬ uˬ duˬ pyeu˰-eu Ka li-ahˇ maˬ paˇ tso˰ ta˰ ni byehˇ-euˬ meh . Uˬ duˬ pyeu˰-eu Ka li uˆ lahˇ-eu uˬ moˆ g'awˇ mawˇ mawˇ lah-ehˇ g'aˬ tiˬ byah ni ahˇ-awˇ , yoeˬ tsui˰ yoeˬ la˰ hawˇ-eu shaˬ guˬ shaˬ caˆ deuˬ neh tiˬ gaˇ g'eu taw˰ jiˇ taˬ-euˬ miˇ neh , Miˬyehˇ nui ma tsaˬ-eu lo˰-ehˇ huiˬ laˇ-eu meh .
51002020	Naw ma˰ Ka li nehˬ-ehˇ shiˇ-awˇ , mˬ hawˇ-eu miˇ yaw kaˬ-ahˇ uˆ lahˇ lu˰-eu yaw sahˇ deuˬ-euˬ la˰-ahˇ ya buˬ ya law-iˇ-euˬ meh . Toˆ-ehˇ ngeuˇ naˇ , aˬ jeˬ miˇ neh naw ma˰ miˇ tsaˬ heu-ahˇ ta˰-eu tsawˇ haˬ lo˰-ehˇ deh˰ te . Aˬ jeˬ miˇ neh naw ma˰ zahˇ sahˇ k'o˰ heu deuˬ-ahˇ caw teh-awˇ ,
51002021	" Dzaˇ heu jeˬ-ahˇ taˬ yuˇ , " " Dzaˇ heu jeˬ-ahˇ taˬ myeu˰ haw , " " Dzaˇ k'oeˇ jeˬ-ahˇ toeˬ-eu teh˰-ehˇ k'aw˰ taˬ toeˬ ciˆ " lehˇ ehˇ gaˇ naw ma˰ naˇ haˬ te .
51002022	Zahˇ sahˇ k'o˰ k'oeˇ deuˬ-aˬ , tiˬ poˆ zmˬ shaw naˇ gaˇ dahˇ tiˬ paw˰-iˬ maˬ paˇ tsoeˬ-eu jeˬ lo˰-ehˇ teh˰ meh . K'oeˇ-aˬ , tsawˇ haˬ zaˬ neh taˬ taˬ-euˬ mehˬ-eu tsoˆ-eu zahˇ sahˇ k'o˰ teh˰ meh .
51002023	Tsawˇ haˬ zaˬ deuˬ mˬ taˆ g'aˬ k'ehˇ-ahˇ uˬ duˬ ya tahˬ meh lehˇ aˬ yaw˰ ma˰ ehˇ-eu , yawˬ haˇ yawˬ ha taˬ nyiˇ-eu jahˇ geu˰-eu , guiˬ lahˬ sa˰ laˇ paw nui ma keuˆ dui dui-eu jahˇ geu˰-eu , yawˬ ha-euˬ g'awˇ mawˇ-ahˇ yawˬ ha k'ehˬ-eu , heu deuˬ-ahˇ haw naˇ , zahˇ sahˇ k'o˰ k'oeˇ deuˬ taˬ-euˬ tsawˇ haˬ deuˬ zaˬ siˬ tsawˇ gahˇ ahˇ ngaˇ lehˇ noeˬ paˬ-ehˇ g'eh-eu meh . Ehˇ k'aw˰ , zahˇ sahˇ K'o˰ k'oeˇ deuˬ-aˬ , shiˬ shaˬ jiˇ-euˬ nui k'ahˇ-ahˇ zuiˆ g'aˬ nya-eu zahˇ sahˇ k'o˰ maˬ ngeuˇ-a .
51003001	Naw ma˰-ahˇ Ka li nehˬ-ehˇ bi g'o˰ deh˰ laˇ-euˬ meh . K'oeˇ miˇ neh , mˬ k'oeˇ taˆ Miˬyehˇ neh naw ma˰ g'aˇ duˬ lehˬ hmˬ taˬ-euˬ jeˬ-ahˇ nui k'ahˇ jaˆ-awˬ . K'oeˇ gaˇ , Miˬyehˇ-euˬ aˇ maˇ paw jaˆ-eu dzoeˬ dzaˬ nuiˇ mahˬ k'oeˇ taˆ Ka li nuiˇ lu˰-eu meh .
51003002	Mˬ k'oeˇ taˆ jaˆ-eu jeˬ-ahˇ naw ma˰-euˬ nui ma noeˬ tsoˆ taˬ-awˬ . Miˇ tsaˬ k'oeˇ taˆ jaˆ-eu jeˬ-ahˇ taˬ noeˬ tsoˆ taˬ .
51003003	Aˬ jeˬ miˇ neh ehˇ naˇ , naw ma˰ shiˇ-euˬ tsawˇ haˬ pyeu˰-awˇ , naw ma˰ maˇ maˇ ni ya deh˰-eu jeˬ-aˬ , Ka li deh˰-eu jeˬ nehˬ-ehˇ tiˬ kawˆ lo˰-ehˇ Miˬyehˇ la˰ k'oeˇ za˰ taˬ-awˇ jaˆ-a siˬ .
51003004	Maˇ maˇ ni g'eh-eu naw ma˰-euˬ deh˰-eu jeˬ-aˬ , Ka li-euˬ gaˇ mˇ-eu g'aˇ duˬ pyeu˰-awˇ , aˬ yaw˰ miˇ tsaˬ k'oeˇ taˆ doˆ le ngeh naw ma˰ k'aw˰ aˬ yaw˰ nehˬ-ehˇ doˆ le-awˇ , aˬ yaw˰ yaw sheh˰ k'ahˬ sehˇ ahˇ-eu lo˰-ehˇ naw ma˰ k'aw˰ yaw sheh˰ k'ahˬ sehˇ ahˇ teh˰-a .
51003005	Naw ma˰ la˰ k'oeˇ gaˇ mˇ lu˰-eu jeˬ pyeu˰-eu , miˇ tsaˬ shiˬ shaˬ jiˇ-ahˇ nui k'ahˇ jaˆ-eu la˰ k'oeˇ jaw˰ dui dui-eu k'aˬ miˬ sheu-eu g'awˬ mya jeˬ mˇ-eu , yaw haiˬ jeˬ mˇ-eu , nui k'ahˇ huiˬ-eu , heu deuˬ-ahˇ naw ma˰ ya laˆ seh˰ jiˇ meh . ( Nui k'ahˇ huiˬ-eu jeˬ-aˬ , tahˬ pahˬ aˬ ma mawˇ kawˇ-ahˇ uˬ duˬ tahˬ gaˇ duˇ-eu meh . )
51003006	K'oeˇ lo˰-ehˇ mˇ-awˇ Miˬyehˇ ehˇ dawˬ maˬ naˇ haˬ-eu deuˬ k'oeˇ taˆ Miˬyehˇ nui ma pehˇ-eu jeˬ keuˆ le teh˰-a .
51003007	Dzeuˇ laˇ ngeh , nui k'ahˇ k'oeˇ deuˬ naw ma˰-ahˇ uˆ g'aˬ taˬ ngeh , naw ma˰ k'oeˇ lo˰-ehˇ deh˰ dzeuˇ jawˇ dzeuˇ ya˰-euˬ meh .
51003008	Nui ma pehˇ-eu , nui ma daˆ-eu , aˬ cawˬ-ahˇ yaw doeˇ jahˇ maw˰-eu , heu deuˬ-ahˇ naw ma˰ nymˬ-mˇ byehˇ tsehˆ tsehˆ-awˬ . Aˬ cawˬ-ahˇ dawˬ doeˇ ngehˬ daˆ-eu jeˬ hawˇ-eu jaw˰ dui dui-eu dawˬ ngehˬ-eu jeˬ , naw ma˰-euˬ k'aˬ meh-ahˇ taˬ paˇ bi doˆ laˇ .
51003009	Tiˬ g'aˬ tiˇ g'aˬ jaˬ myaw˰ taˬ paˇ myaw˰ . Aˬ jeˬ miˇ neh ehˇ naˇ , nui ma yaw oeˇ hawˇ-eu mˇ-eu shaˇ-eu yaw oeˇ jeˬ-ahˇ naw ma˰ lehˆ dzeh g'aˬ-euˬ meh .
51003010	Nui ma yaw shui˰-ahˇ naw ma˰ dm paˇ g'aˬ-euˬ meh . Heu-aˬ , Beh-euˬ yaw sahˇ pyeu˰-eu Miˬyehˇ-ahˇ naw ma˰ tiˬ byah tiˬ lo˰ bi siˬ nya laˇ-eu g'aˇ duˬ , aˬ yaw˰-euˬ aˇ g'ehˇ-ahˇ duˇ laˇ ni aˬ myah lu˰ yaw shui˰ bi paˇ laˇ lu˰-eu tsawˇ haˬ yaw shui˰ pyeu˰-eu meh .
51003011	K'oeˇ miˇ neh , Yuˇdaˆ tsawˇ haˬ maˬ ngeuˇ-eu deuˬ hawˇ-eu Yuˇdaˆ tsawˇ haˬ yaw kaˬ maˬ ehˇ , baˆ k'oˆ mehˬ dzaˬ yehˬ-euˬ deuˬ hawˇ-eu maˬ yehˬ-euˬ deuˬ yaw kaˬ maˬ ehˇ , yawˬ k'ahˬ yaw miˇ yawˬ-ahˇ-euˬ tsawˇ haˬ deuˬ maˬ ehˇ , zahˇ sahˇ k'o˰ maˬ baw-eu tsawˇ haˬ deuˬ maˬ ehˇ , zaˬ k'aˆ maˬ ehˇ , zaˬ k'aˆ maˬ ngeuˇ-eu deuˬ maˬ ehˇ , beu gaˇ duˬ tiˬ paw˰-iˬ maˬ paˇ jaˆ meh . Dawˬ tawˆ lu˰ Ka li-ahˇ uˬ duˬ duˬ leˇ-awˇ , dawˬ tawˆ lu˰ Ka li la˰ k'oeˇ jawˇ-eu meh .
51003012	Naw ma˰-aˬ , Miˬyehˇ-euˬ tsawˇ haˬ meh . Aˬ yaw˰ naw ma˰-ahˇ gaˬ-awˇ , aˬ yaw˰-euˬ tsawˇ haˬ bi pyeu˰ laˇ-eu g'aˇ duˬ tseˇ doˆ taˬ-euˬ meh . K'oeˇ miˇ neh , aˬ cawˬ-ahˇ g'awˬ shaˬ gaˬ-eu , aˬ cawˬ-ahˇ ngehˬ g'eh maw˰-eu , yawˬ haˇ yawˬ ha taˬ nyiˇ-eu , nui nahˬ nui yu ahˇ-eu , nui ma g'awˬ mahˇ ni taˬ-eu , heu deuˬ-ahˇ naw ma˰ dm tsahˬ taˬ-awˬ .
51003013	Tiˬ g'aˬ tiˇ g'aˬ oˇ-awˬ . Iˬ baˇ taˬ k'aˇ za laˇ ngeh , tiˬ g'aˬ tiˇ g'aˬ iˬ baˇ pyehˬ-awˬ . Sahˬpaˬ Yeˬsuˇ naw ma˰-ahˇ iˬ baˇ pyehˬ nehˬ la˰-euˬ lo˰-ehˇ , tiˬ g'aˬ tiˇ g'aˬ iˬ baˇ pyehˬ-awˬ .
51003014	Heu deuˬ dawˬ tawˆ lu˰ mˇ-euˬ k'oeˇ taˆ g'oeˇ-eu gaˬ-eu jeˬ bi jaˆ-awˬ . G'oeˇ-eu gaˬ-eu jeˬ-aˬ , dawˬ tawˆ lu˰ tiˬ gaˇ ta˰ leˇ jiˇ ni gahˇ dzahˬ-eu meh .
51003015	Ka li neh bi˰-euˬ tsaˬ leˇ dzoeˇ leˇ-eu jeˬ k'oeˇ-aˬ , naw ma˰ tiˬ jeˬ paˬ mˇ-eu lehˇ noeˬ tsehˆ ngeh naw ma˰-ahˇ gaˇ ma sheuˬ mehˬ-eu g'aˇ duˬ pyeu˰-eu meh . Aˬ jeˬ miˇ neh ehˇ naˇ , naw ma˰ k'oeˇ lo˰-ehˇ tsaˬ leˇ dzoeˇ leˇ-awˇ g'awˇ mawˇ tiˬ mawˇ teh˰-ehˇ pyeu˰ laˇ-eu g'aˇ duˬ , Miˬyehˇ neh naw ma˰-ahˇ kuˇ taˬ-euˬ meh . Naw ma˰ Miˬyehˇ-euˬ guiˬ lahˬ-ahˇ ngehˇ-eu maˬ tsaˬ-a .
51003016	Byah dui dui-eu Ka li-euˬ dawˬ k'oeˇ , naw ma˰-euˬ nui ma la˰ k'oeˇ bi ahˇ-eu tsaˬ meh . Zaˬ siˬ tsawˇ gahˇ dawˬ tawˆ lu˰ zmˬ-awˇ tiˬ g'aˬ tiˇ g'aˬ mehˬ-awˬ tsoˆ-awˬ . Jaˇli˰ la˰ k'oeˇ ahˇ-eu ja ceuˬ-eu caˇdawˬ deuˬ , Yeˬsuˇ gaˇ kawˆ caˇ-eu caˇ dawˬ deuˬ hawˇ-eu , guiˬ lahˬ sa˰ laˇ paw ta˰ leˇ-eu caˇ dawˬ deuˬ caˇ caˇ-ehˇ , nui ma la˰ k'oeˇ Miˬyehˇ-euˬ guiˬ lahˬ-ahˇ ja ceuˬ-awˬ .
51003017	Naw ma˰ k'aˇ mˇ k'aˇ shaˇ k'aˇ ngehˬ k'aˇ tmˇ-eu jeˬ la˰ k'oeˇ , Sahˬ paˬ Yeˬsuˇ-euˬ tsawˇ myahˇ uˬ moˆ Aˬ da Miˬyehˇ-euˬ guiˬ lahˬ-ahˇ ja ceuˬ ja ceuˬ-ehˇ mˇ-awˬ .
51003018	Miˬ zaˬ deuˬ-oˇ , yawˬ ha-euˬ k'aˬ dzeˇ zaˬ uˆ lahˇ-eu uˬ moˆ deh˰-awˬ . Aˬ jeˬ miˇ neh ehˇ naˇ , naw ma˰ Ka li zaˬ pyeu˰-eu miˇ neh k'oeˇ lo˰-ehˇ deh˰-eu tsaˬ meh .
51003019	K'aˬ dzeˇ zaˬ deuˬ-oˇ , yawˬ ha-euˬ miˬ zaˬ-ahˇ gaˬ-awˬ . Yehˬ bawˬ sehˇ lu-ehˇ taˬ g'eh .
51003020	Zaˬ deuˬ-oˇ , naw ma˰ Ka li zaˬ pyeu˰-eu lo˰-ehˇ , yawˬ ha-euˬ aˬ ma aˬ da ehˇ dawˬ-ahˇ yawˬ jawˇ na lu˰ naˇ haˬ geu˰-awˬ . Aˬ jeˬ miˇ neh ehˇ naˇ , k'oeˇ lo˰-ehˇ mˇ gaˇ Miˬyehˇ nui ma tsaˬ-eu meh .
51003021	Aˬ da aˬ ma deuˬ-oˇ , yawˬ ha-euˬ zaˬ deuˬ nui ma pehˇ ni taˬ jahˇ . K'oeˇ lo˰-ehˇ jahˇ nehˬ naˇ , yawˬ jeˬ na lu˰ la˰ k'oeˇ aˬ yaw˰ ma˰ nui ma baˬ-iˇ teh˰-a .
51003022	Zaˬ k'aˆ deuˬ-oˇ , yawˬ jeˬ na lu˰ la˰ k'oeˇ yawˬ ha-euˬ baw leˬ ehˇ dawˬ naˇ haˬ-awˬ . Baw leˬ deuˬ neh bi ja ceuˬ-eu lehˇ baw leˬ mawˇ gaˇ teh˰-ehˇ dawˬ g'oˆ g'oˆ-eu jeˬ maˬ bi pyeu˰ ni , Sahˬpaˬ Yeˬsuˇ-ahˇ yaw zeu baw-eu miˇ neh nui ma la˰ k'oeˇ keuˆ ni dawˬ g'oˆ g'oˆ-eu jeˬ bi pyeu˰-awˬ .
51003023	Aˬ geu jeˬ mˇ-eu maˬ kaˬ , tsawˇ haˬ zaˬ g'aˇ duˬ mˇ-eu lo˰-ehˇ maˬ ngeuˇ ni , Sahˬpaˬ Yeˬsuˇ g'aˇ duˬ mˇ-eu lo˰-ehˇ nui ma keuˆ-awˇ mˇ-awˬ .
51003024	Sahˬpaˬ Yeˬsuˇ neh aˬ yaw˰-euˬ tsawˇ haˬ deuˬ g'aˇ duˬ lehˬ hmˬ taˬ-euˬ la˰ sawˬ-ahˇ naw ma˰ za teh˰-a lehˇ nui ma la˰ k'oeˇ noeˬ taˬ-awˬ . Aˬ jeˬ miˇ neh ehˇ naˇ , naw ma˰ gaˇ mˇ nehˬ lu˰-eu Baw leˬ maˇ maˇ ni g'eh-eu g'aˬ-aˬ , Ka li meh .
51003025	Maˬ muiˬ-eu jeˬ mˇ-eu tsawˇ haˬ-aˬ , yawˬ ha neh k'aˇ mˇ-euˬ lo˰-ehˇ k'ehˬ nehˬ k'aˆ nehˬ gaˇ ya daˬ teh˰-a . Aˬ jeˬ miˇ neh ehˇ naˇ , Miˬyehˇ-aˬ , tsawˇ haˬzaˬ-ahˇ myaˆ pyawˬ huiˬ nyiˇ maˬ tseˇ ni yaˇ k'aˬ daˇ-eu meh .
51004001	Baw leˬ deuˬ-oˇ , yawˬ ha-euˬ zaˬ k'aˆ deuˬ-ahˇ yawˬ tsaˬ yaw dawˇ dawˇ-ehˇ haw nehˬ-awˬ . Naw ma˰ k'aw˰ , mˬ k'oeˇ taˆ naw ma˰-euˬ Baw leˬ jawˇ ma lehˇ nui ma la˰ k'oeˇ noeˬ taˬ-awˬ .
51004002	Aˬ myah lu˰ maˬ tsehˆ leˇ ni guiˬ lahˬ shaˇ-awˬ . Naw ma˰ guiˬ lahˬ shaˇ ngeh , Miˬyehˇ-euˬ guiˬ lahˬ-ahˇ ja ceuˬ ja ceuˬ-ehˇ , yaw beuˇ beuˇ-ehˇ shaˇ-awˬ .
51004003	Ka li-euˬ gaˇ kawˆ za˰ taˬ-euˬ jeˬ-ahˇ ta˰-eu Miˬyehˇ dawˬ kawˬ nga ma˰ mehˬ ngeh , laˆ tsoeˬ-eu jeˬ maˬ jaˆ-ehˇ ya mehˬ ni Miˬyehˇ caw ba nehˬ la˰-eu g'aˇ duˬ noeˬ keuˆ-awˇ guiˬ lahˬ shaˇ nehˬ la˰-awˬ . Aˬ jeˬ miˇ neh ehˇ naˇ , ngaˇ Miˬyehˇ dawˬ kawˬ mehˬ-euˬ miˇ neh nymˬ-mˇ tawˬ-ahˇ ya uˇ lu˰-eu ma .
51004004	K'oeˇ miˇ neh , ngaˇ ya ngehˬ paˬ-ehˇ g'eh-eu dawˬ k'oeˇ deuˬ-ahˇ , aˬ cawˬ g'oˆ shaw nya ni shawˇ jehˆ ni mehˬ nehˬ nya-eu g'aˇ duˬ guiˬ lahˬ caw shaˇ nehˬ la˰-awˬ .
51004005	Ka li-ahˇ maˬ jah-eu tsawˇ haˬ deuˬ-euˬ mehˬ shi zaˬ siˬ tsawˇ gahˇ ahˇ-eu tsawˇ haˬ lo˰-ehˇ deh˰-awˬ . Aˇ yamˬ k'aˇ tsaˬ laˇ ngeh , yawˬ ha jah-eu tsawˇ haˬ pyeu˰-eu gaˇ kawˆ aˬ cawˬ-ahˇ bi siˬ bi mawˇ-awˬ .
51004006	Naw ma˰ neh ngehˬ-euˬ dawˬ deuˬ-aˬ , aˬ cawˬ-euˬ nui ma-ahˇ laˆ saˆ-awˇ , aˬ cawˬ naˇ haˬ maw˰-eu dawˬ deuˬ bi pyeu˰-awˬ . K'oeˇ uˬ ta˰ , tsawˇ haˬ yawˬ g'aˬ na lu˰-ahˇ dawˬ yaw muiˬ aˬ joˆ-ehˇ ya ngehˬ cawˬ k'o˰ nehˬ-eu gaˇ kawˆ siˬ nya-eu tsaˬ meh .
51004007	Ngaˬ-euˬ gaˇ kawˆ daw˰ tawˆ lu˰ , Sahˬpaˬ Yeˬsuˇ-euˬ gaˇ la˰ k'oeˇ saˇ jaˇ zi˰-eu gaˇ mˇ cawˬ pyeu˰-eu aˬ dui-euˬ aˬ nyiˇ Duˇjiˇ naw ma˰-ahˇ dzawˇ nehˬ la˰ teh˰-a .
51004008	K'oeˇ miˇ neh , aˬ yaw˰-ahˇ naw ma˰ jawˇ gaˇ ngaˇ k'ehˇ g'eh la˰-eu ma . Nga ma˰ aˬ joˆ-ehˇ deh˰ lu˰ jawˇ lu˰-eu gaˇ kawˆ naw ma˰-ahˇ bi dzawˇ mehˬ-awˇ , naw ma˰ la˰ k'aˬ bi cehˇ-eu g'aˇ duˬ k'ehˇ g'eh la˰-eu ma .
51004009	Nga ma˰ gaˬ dui dui-awˇ jah coeˇ-eu naw ma˰-euˬ aˇ muˇ zaˬ tiˬ g'aˬ pyeu˰-eu aˬ nyiˇ Awˬneˬsiˬmuˇ-ahˇ k'aw˰ , aˬ yaw˰ nehˬ-ehˇ bi laˇ caw-eu ma . Heu gaˇ k'aˇ pyeu˰ lu˰-eu yawˬ jeˬ na lu˰ aˬ nya˰ dzawˇ nehˬ la˰ tehˬ-a .
51004010	Ngaˬ nehˬ-ehˇ tiˬ kawˆ lo˰-ehˇ tawˬ-ahˇ uˇ lu˰-eu Aˬliˬdaˬguˇ naw ma˰-ahˇ dawˬ cawˬ puˬ ahˇ la˰-euˬ meh . K'oeˇ lo˰-ehˇ duˇ ni , Baˬnaˬbaˇ-euˬ aˬ yui˰ aˬ nyiˇ tsaˬ-eu Maˬkuˆ k'aw˰ , naw ma˰-ahˇ dawˬ cawˬ puˬ ahˇ la˰-euˬ meh . ( Maˬkuˆ laˇ naˇ , aˬ joˆ-ehˇ ya ha nehˬ-eu gaˇ kawˆ naw ma˰-ahˇ mehˬ nehˬ g'aˬ-euˬ ma . )
51004011	Yuˇtuˬ lehˇ k'aw˰ kuˇ-eu Yawˇshuˆ k'oeˇ g'aˬ k'aw˰ , naw ma˰-ahˇ dawˬ cawˬ puˬ ahˇ la˰-euˬ meh . Yuˇdaˆ tsawˇ haˬ la˰ k'oeˇ Ka li zaˬ pyeu˰ laˇ-awˇ ngaˬ nehˬ-ehˇ tiˬ kawˆ lo˰-ehˇ Miˬyehˇ Miˇk'ahˬ g'aˇ duˬ mˇ lu˰-eu heu smˇ g'aˬ jawˇ-eu teh˰ ma . Aˬ yaw˰ ma˰ ngaˬ-ahˇ caw mˇ caw shaˇ nehˬ la˰ dui dui-euˬ meh .
51004012	Naw ma˰-euˬ aˇ muˇ zaˬ tiˬ g'aˬ pyeu˰-eu Yeˬsuˇ Ka li-euˬ gaˇ mˇ lu˰-eu Iˇbaˬpaˬlaˇ k'aw˰ , naw ma˰-ahˇ dawˬ cawˬ puˬ ahˇ la˰-euˬ meh . Naw ma˰ g'aˇ duˬ aˬ yaw˰ aˬ myah lu˰ guiˬ lahˬ shaˇ dui dui lu˰ meh . Naw ma˰ jah-eu la˰ k'oeˇ zi˰ dah ni yaw˰ nya-eu g'aˇ duˬ maˬ ehˇ , Ka li-ahˇ jah-eu paw ehˇ k'aˇ maˬ za ni bi byah laˇ-eu g'aˇ duˬ maˬ ehˇ , Miˬyehˇ-euˬ nui k'ahˇ-ahˇ tiˬ byah tiˬ lo˰ bi caw teh-eu g'aˇ duˬ maˬ ehˇ , aˬ yaw˰ Miˬyehˇ-ahˇ guiˬ lahˬ shaˇ-eu maˬ tsehˆ leˇ-a .
51004013	Naw ma˰ g'aˇ duˬ maˬ ehˇ , Lawˬdiˬciˆ meuˬ-ahˇ jawˇ-eu tsawˇ haˬ deuˬ g'aˇ duˬ maˬ ehˇ , Heˬlaˬbawˇliˇ meuˬ-ahˇ jawˇ-eu tsawˇ haˬ deuˬ g'aˇ duˬ maˬ ehˇ , aˬ yaw˰ aˇ naˆ ni leh jeh-awˇ gaˇ mˇ lu˰-eu gaˇ kawˆ ngaˇ saˇ kiˇ kamˬ peuˬ ma .
51004014	Naˇ gawˇ laˆ saˆ-eu tsawˇ haˬ tiˬ g'aˬ pyeu˰-eu aˬ dui zawˇ gaˬ-eu saˬ laˬ g'oˬ Luˇka˰ hawˇ-eu Deˬmaˆ k'aw˰ , naw ma˰-ahˇ dawˬ cawˬ puˬ ahˇ la˰-euˬ meh .
51004015	Lawˬdiˬciˆ meuˬ-ahˇ jawˇ-eu aˬ yui˰ aˬ nyiˇ Ka li zaˬ deuˬ-ahˇ maˬ ehˇ , Noˬpaˇ hawˇ-eu aˬ yaw˰-euˬ nymˇ-ahˇ tahˬ dzoeˇ-awˇ guiˬ lahˬ shaˇ-eu Ka li zaˬ aˇ muˇ-ahˇ maˬ ehˇ , nga ma˰ noeˬ mawˇ dui dui lu˰-eu gaˇ kawˆ tiˬ poˆ tsa˰ gaˬ nehˬ-awˬ .
51004016	Sahˬ bo˰ heu ta˰-ahˇ naw ma˰ gui haw g'aˬ ngeh , Lawˬdiˬciˆ meuˬ-ahˇ jawˇ-eu Ka li zaˬ aˇ muˇ-ahˇ k'aw˰ , maˬ byehˇ ni tiˬ poˆ bi gui haw-awˬ . K'oeˇ lo˰-ehˇ duˇ ni , Lawˬdiˬciˆ meuˬ-ahˇ jawˇ-eu aˬ yui˰ aˬ nyiˇ Ka li zaˬ deuˬ neh sha ha le-euˬ sahˬ bo˰-ahˇ k'aw˰ , maˬ byehˇ ni gui haw-awˬ .
51004017	Aˬgiˇpuˆ-ahˇ k'aw˰ , " Sahˬpaˬ Yeˬsuˇ-euˬ gaˇ la˰ k'oeˇ nawˇ mˇ-eu gaˇ deuˬ-ahˇ yaw muiˬ paˬ-ehˇ mˇ luiˆ jiˇ-awˬ " lehˇ tiˬ poˆ tsa˰ gaˬ nehˬ-awˬ .
51004018	Pawˇluˆ naw ma˰-ahˇ dawˬ cawˬ puˬ ahˇ la˰-eu ma lehˇ ngaˬ-euˬ aˬ la˰ neh bo˰-euˬ ma . Ngaˇ shmˇ caˆ daˬ lu˰ gaˇ taˬ ngehˇ de . Miˬyehˇ-euˬ guiˬ lahˬ yaw dzahˇ naw ma˰ k'oeˇ taˆ jaˆ lu˰-uˇ .
52001001	Ngaˇ Pawˇluˆ , Siˬlaˆ , Tiˆmoˇseˬ ngaˬ ha smˇ g'aˬ , Aˬda Miˬyehˇ hawˇ-eu Sahˬpaˬ Yeˬsuˇ Ka li-ahˇ ta˰-eu tsawˇ haˬ deuˬ pyeu˰-eu , Teˇsaˬloˇni meuˬ-ahˇ jaˆ-eu Ka li zaˬ aˇ muˇ la˰ k'oeˇ jawˇ-eu tsawˇ haˬ deuˬ-ahˇ , sahˬ bo˰ heu ta˰ bo˰ ahˇ la˰-eu ma . Guiˬ lahˬyaw dzahˇ hawˇ-eu nui saˇ o˰-eu jeˬ naw ma˰ k'oeˇ taˆ jaˆ lu˰-uˇ .
52001002	Naw ma˰ dawˬ tawˆ lu˰ g'aˇ duˬ nga ma˰ Miˬyehˇ-ahˇ aˬ myah lu˰ ja ceuˬlu˰-awˇ , guiˬ lahˬ k'aˇ shaˇ ngeh naw ma˰ g'aˇ duˬ shaˇ lu˰ ma .
52001003	Aˬ jeˬ miˇ neh ehˇ naˇ , jah-eu baˬ da neh naw ma˰ aˬ joˆ-ehˇ mˇ doˆ shaˇ doˆ la˰ lu˰-eu gaˇ kawˆ maˬ ehˇ , g'oeˇ-eu gaˬ-eu jeˬ baˬ da neh naw ma˰ aˇ naˆ ni leh jeh-awˇ mˇ lu˰-eu gaˇ kawˆ maˬ ehˇ , aˬ dui-euˬ Sahˬpaˬ Yeˬsuˇ Ka li-ahˇ naw ma˰ noeˬ tmˬ taˬ-euˬ jeˬ aˇ naˆ ni zi˰ lu˰-eu gaˇ kawˆ maˬ ehˇ , aˬ dui-euˬ Aˬda pyeu˰-eu Miˬyehˇ mehˬ shi nga ma˰ noeˬ keuˆ lu˰-eu ma .
52001004	Aˬ yui˰ a˰ nyiˇ Ka li zaˬ deuˬ-oˇ , Miˬyehˇ naw ma˰-ahˇ gaˬ-awˇ aˬ yaw˰-euˬ tsawˇ haˬ bi pyeu˰ laˇ-eu g'aˇ duˬ tseˇ doˆ taˬ-euˬ gaˇ kawˆ nga ma˰ siˬ nya-eu ma .
52001005	Aˬ jeˬ miˇ neh ehˇ naˇ , naw ma˰ jawˇ gaˇ nga ma˰ Laˬ k'aˬ cehˇ-eu Guiˬ lahˬ dawˬ hehˇ le˰ ngeh , k'aˬ meh mehˬ boeˬ neh teh˰-ehˇ hehˇ le˰-euˬ maˬ ngeuˇ . Baoˬ hawˇ-eu Muiˬ-eu shawˇ-eu Yaw sahˇ Miˬyehˇ la˰ k'oeˇ maˬ ehˇ , maˇ maˇ ni ngeuˇ meh lehˇ siˬ duˬ jah duˬ-eu la˰ k'oeˇ maˬ ehˇ , hehˇ le˰-euˬ jeˬ pyeu˰-eu ma . Naw ma˰ nehˬ-ehˇ jawˇ-euˬ aˇ yamˬ la˰ k'oeˇ nga ma˰ aˬ joˆ-ehˇ deh˰ ya˰ jawˇ ya˰-euˬ gaˇ kawˆ naw ma˰ siˬ nya meh . K'oeˇ-aˬ , naw ma˰-euˬ g'aˇ duˬ pyeu˰-eu ma .
52001006	Nga ma˰-ahˇ maˬ ehˇ , Sahˬpaˬ Yeˬsuˇ-ahˇ maˬ ehˇ , naw ma˰ dzaw geu˰-euˬ meh . Shaˬ-eu zahˬ-eu jeˬ-ahˇ naw ma˰ ya daˬ dui dui-euˬ k'aw˰ , Muiˬ-eu shawˇ-eu Yaw sahˇ Miˬyehˇ neh bi˰-euˬ laˬ k'aˬ cehˇ-eu jeˬtiˬ byah ni ahˇ-eu la˰ k'oeˇ , guiˬ lahˬ dawˬ-ahˇ naw ma˰ ha geu˰-euˬ meh .
52001007	K'oeˇ miˇ neh naw ma˰-aˬ , Maˬgeˬdawˇniˆ miˇ k'ahˬ hawˇ-eu Aˬgaˬyaˇ miˇ k'ahˬ-ahˇ jawˇ-eu tsawˇ haˬ deuˬ g'aˇ duˬ dzaw geu˰ duˬ pyeu˰ laˇ-euˬ meh .
52001008	Aˬ jeˬ miˇ neh ehˇ naˇ , Maˬgeˬdawˇniˆ miˇ k'ahˬ hawˇ-eu Aˬgaˬyaˇ miˇ k'ahˬ doe ni , Sahˬpaˬ Yeˬsuˇ gaˇ kawˆ guiˬ lahˬ dawˬ gaˬ keuˆ-iˇ-euˬ k'oeˇ-aˬ , naw ma˰ baˬ da neh gaˬ keuˆ-iˇ-euˬ uˬ jeˬ jeˬ-eu jeˬ pyeu˰-eu uˬ ta˰ , naw ma˰ Miˬyehˇ-ahˇ jah-eu gaˇ kawˆ yawˬ gaˇ na lu˰ gaˬ doe-iˇ-euˬ meh . K'oeˇ miˇ neh , nga ma˰ tiˬ jeˬ-iˬ ehˇ k'aˇ maˬ paˇ za miˇ-a .
52001009	Nga ma˰ naw ma˰ jawˇ gaˇ oe ngeh naw ma˰ neh nga ma˰-ahˇ aˬ joˆ-ehˇ ha geu˰ nehˬ la˰-euˬ gaˇ kawˆ hawˇ-eu , maˇ maˇ ni g'eh-eu deh˰ lu˰-eu Miˬyehˇ-ahˇ uˬ duˬ tahˬ-eu g'aˇ duˬ , tahˬ pahˬ aˬ ma mawˇ kawˇ deuˬ-ahˇ naw ma˰ aˬ joˆ-ehˇ byehˇ dzeh-euˬ gaˇ kawˆ , tsawˇ haˬ k'oeˇ deuˬ dawˬ tawˆ lu˰ ja lu˰-eu meh .
52001010	Miˬyehˇ neh shiˇ-euˬ gaˇ bi g'o˰ deh˰ laˇ-euˬ g'aˬ pyeu˰-awˇ , aˬ dui k'oeˇ taˆ keuˆ le-eu lehˇ g'eh-eu Miˬyehˇ-euˬ nui ma pehˇ-eu jeˬ la˰ k'oeˇ aˬ dui-ahˇ ka k'o˰ nehˬ la˰-euˬ g'aˬ pyeu˰-eu aˬ yaw˰-euˬ Zaˬmaˇ Yeˬsuˇ mˬ k'oeˇ taˆ neh za˰ ka le gaˇ naw ma˰ aˬ joˆ-ehˇ noeˬ tmˬ lu˰-eu gaˇ kawˆ , a˰ yaw˰ ma˰ ja lu˰-eu meh .
52002001	Aˬ yui˰ aˬ nyiˇ Ka li zaˬ deuˬ-oˇ , naw ma˰ jawˇ gaˇ nga ma˰ oe-euˬ-aˬ , yaw˰ ngeh˰ maˬ ngeuˇ-a lehˇ naw ma˰ siˬ nya meh .
52002002	Naw ma˰ jawˇ-eu Teˇsaˬloˇni meuˬ-ahˇ nga ma˰ maˬ oe mi naˆ-ehˇ , Piˇliˇpiˆ meuˬ la˰ k'oeˇ aˬ cawˬ nga ma˰-ahˇ k'ehˬ nehˬ k'aˆ nehˬ la˰-awˇ yehˬ bawˬ sehˇ lu-ehˇ ehˇ nehˬ la˰ gaˇ ya daˬ-euˬ naw ma˰ siˬ nya meh . Laˆ tsoeˬ-eu g'awˬ mya jeˬ jaˆ k'aw˰ , Miˬyehˇ-euˬ Laˬ k'aˬ cehˇ-eu Guiˬ lahˬ dawˬ naw ma˰-ahˇ mehˬ nehˬ nya ni , aˬ dui-euˬ Miˬyehˇ nga ma˰-ahˇ g'aˬ bi˰ la˰-euˬ meh .
52002003	Naw ma˰ Laˬ k'aˬ cehˇ-eu Guiˬ lahˬ dawˬ-ahˇ jah laˇ ni nga ma˰ mehˬ-eu heu-aˬ , jaˬ myaw˰ myaw˰-eu la˰ k'oeˇ mehˬ-eu maˬ ngeuˇ . Nui ma maˬ shawˇ-eu la˰ k'oeˇ mehˬ-eu maˬ ngeuˇ . Mehˇ shuiˇ shuiˇ-eu la˰ k'oeˇ mehˬ-eu maˬ ngeuˇ .
52002004	Miˬyehˇ neh bi ngehˬ bi tmˇ la˰-euˬ jeˬ-ahˇ teh˰-ehˇ nga ma˰ ngehˬ-eu tmˇ-eu ma . Aˬ jeˬ miˇ neh ehˇ naˇ , nga ma˰ Laˬ k'aˬ cehˇ-eu Guiˬ lahˬ dawˬ mehˬ geuˇ meh lehˇ , Miˬyehˇ neh daˇ tsehˆ taˬ-euˬ jeˬ pyeu˰-eu meh . Tsawˇ haˬ zaˬ nui k'ahˇ shiˇ ni nga ma˰ mˇ lu˰-eu maˬ ngeuˇ . Nga ma˰-euˬ nui ma-ahˇ lawˬ haw-eu g'aˬ pyeu˰-eu Miˬyehˇ nui k'ahˇ shiˇ ni mˇ lu˰-eu ma .
52002005	Naw ma˰-ahˇ nga ma˰ maˬ ja poeˬ-ehˇ , yawˬ ha g'aˇ duˬ jiˇ jeuˬ doˆ laˇ ni maˬ ngehˬ maˬ tmˇ-euˬ gaˇ kawˆ naw ma˰ siˬ duˬ lu˰ meh . Miˬyehˇ-aˬ , nga ma˰-euˬ saˇ kiˇ ma .
52002006	Aˬ cawˬ neh bi ciˬ poeˬ-eu lehˇ nga ma˰ mˇ-euˬ maˬ ngeuˇ . Naw ma˰ neh maˬ ehˇ , aˬ cawˬ neh maˬ ehˇ , bi ja ceuˬ-eu lehˇ mˇ-euˬ maˬ ngeuˇ .
52002007	Maˇ maˇ ni ehˇ naˇ , nga ma˰ Ka li-euˬ g'aˬ k'ehˇ pyeu˰-eu miˇ neh nga ma˰ neh mˇ-euˬ aˇ poeˬ shaˇ-eu a kawˬ-aˬ jaˆ ma . Ehˇ k'aw˰ , naw ma˰ nehˬ-ehˇ nga ma˰ jawˇ ngeh , aˬ ma tiˬ g'aˬ zaˬ nahˬ-ahˇ bo saˆ-eu lo˰-ehˇ nahˬ yu ni mˇ-euˬ ma .
52002008	Naw ma˰-ahˇ nga ma˰ g'oeˇ dui gaˬ dui dui-eu miˇ neh , Miˬyehˇ-euˬ Laˬ k'aˬ cehˇ-eu Guiˬ lahˬ dawˬ teh˰-ehˇ maˬ ngeuˇ ni , nga ma˰-euˬ g'awˇ mawˇ k'aw˰ naw ma˰ g'aˇ duˬ shiˇ dah nehˬ coeˇ ma . Naw ma˰-ahˇ nga ma˰ gaˬ dui dui-eu ma .
52002009	Aˬ yui˰ aˬ nyiˇ Ka li zaˬ deuˬ-oˇ , nga ma˰ aˇ naˆ ni shaˬ shaˬ-ehˇ mˇ dui dui-euˬ gaˇ kawˆ naw ma˰ siˬ duˬ lu˰ meh . Naw ma˰-ahˇ Miˬyehˇ-euˬ Laˬ k'aˬ cehˇ-eu Guiˬ lahˬ dawˬ mehˬ ngeh , nga ma˰ g'aˇ duˬ naw ma˰ pyuˇ shuiˇ maˬ bi jiˇ maw˰-eu miˇ neh , uˬ ci˰ nah g'ahˇ maˬ ehˇ maˬ naˬ ni nga ma˰ leh jeh-euˬ ma .
52002010	Naw ma˰ jawˇ gaˇ nga ma˰ neh mˇ ya˰ shaˇ ya˰-euˬ k'oeˇ-aˬ , muiˬ-eu shawˇ-eu tsaˬ-eu dawˇ-eu jeˬ pyeu˰-awˇ , iˬ baˇ taˬ k'aˇ maˬ za-eu gaˇ kawˆ naw ma˰ hawˇ-eu Miˬyehˇ siˬ duˬ mawˇ duˬ-euˬ meh .
52002011	Aˬ da tiˬ g'aˬ yawˬ ha-euˬ zaˬ deuˬ-ahˇ hehˇ tehˇ-eu lo˰-ehˇ , naw ma˰ aˬ yaw˰ g'aˬ yaw˰-ahˇ nga ma˰ hehˇ tehˇ-euˬ naw ma˰ siˬ nya meh .
52002012	Nga ma˰ naw ma˰-ahˇ g'aˬ bi˰-awˇ nui saˇ bi za-euˬ ma . Aˬ yaw˰-euˬ Miˇk'ahˬ hawˇ-eu yaw sheh˰ k'ahˬ sehˇ la˰ k'oeˇ uˇ laˇ ni naw ma˰-ahˇ kuˇ lu˰-eu Miˬyehˇ nui ma tsaˬ ni yaw deh˰ deh˰-eu g'aˇ duˬ , naw ma˰-ahˇ nga ma˰ maˬ tsehˆ leˇ ni g'aˬ bi˰-euˬ ma .
52002013	Miˬyehˇ-euˬ guiˬ lahˬ-ahˇ nga ma˰ maˬ tsehˆ leˇ ni ja ceuˬ lu˰-eu gaˇ kawˆ yawˬ hmˬ yawˬ-aˬ , heu lo˰-ehˇ ma . Naw ma˰ jawˇ gaˇ nga ma˰ Miˬyehˇ dawˬ kawˬ hehˇ le˰ ngeh , tsawˇ haˬ-euˬ dawˬ lo˰-ehˇ sawˇ-awˇ naw ma˰ ha geu˰-euˬ maˬ ngeuˇ-a . Maˇ maˇ ni Miˬyehˇ-euˬ dawˬ pyeu˰-eu miˇ neh , Miˬyehˇ-euˬ dawˬ lo˰-ehˇ sawˇ-awˇ ha geu˰-euˬ meh . Aˬ jeˬ miˇ neh ehˇ naˇ , jah-eu tsawˇ haˬ pyeu˰-eu naw ma˰-euˬ la˰ k'oeˇ Miˬyehˇ gaˇ mˇ lu˰-eu meh .
52002014	Nga ma˰-euˬ aˬ yui˰ aˬ nyiˇ Ka li zaˬ deuˬ-oˇ , Yuˇdaˆ miˇk'ahˬ la˰ k'oeˇ jawˇ-eu Ka li zaˬ aˇ muˇ deuˬ hawˇ-eu k'oeˇ gaˇ jawˇ-eu Yeˬsuˇ Ka li-euˬ tsawˇ haˬ deuˬ koeˇ taˆ keuˆ le-euˬ jeˬ , nymˬ-mˇ naw ma˰ k'oeˇ taˆ keuˆ le-euˬ meh . Yuˇdaˆ tsawˇ haˬ deuˬ neh k'ehˬ nehˬ k'aˆ nehˬ-euˬ jeˬ-ahˇ aˬ yaw˰ ma˰ ya daˬ-euˬ lo˰-ehˇ , naw ma˰ k'aw˰ , yawˬ ha nehˬ-ehˇ tiˬ k'ahˬ-ahˇ jawˇ lu˰-eu tsawˇ haˬ deuˬ neh k'ehˬ nehˬ k'aˆ nehˬ-euˬ jeˬ-ahˇ ya daˬ-euˬ meh .
52002015	Yuˇdaˆ tsawˇ haˬ k'oeˇ deuˬ-aˬ , Sahˬpaˬ Yeˬsuˇ hawˇ-eu Miˬyehˇ g'aˇ duˬ ngehˬ dah-eu tsawˇ haˬ deuˬ-ahˇ seh˰-awˇ , nga ma˰-ahˇ k'aw˰ k'ehˬ nehˬ k'aˆ nehˬ la˰-euˬ meh . Aˬ yaw˰ ma˰-aˬ , Miˬyehˇ nui ma pehˇ dui dui-eu jeˬ mˇ-awˇ , tsawˇ haˬ yawˬ g'aˬ na lu˰-ahˇ muiˇ-eu meh .
52002016	Aˬ cawˬ tsawˇ jeuˬ ka k'o˰-eu jeˬ bi za-eu lehˇ nga ma˰ Miˬyehˇ dawˬ kawˬ mehˬ nehˬ gaˇ keuˆ ni laˆ tsoeˬ-eu lehˇ leh jeh-eu meh . K'oeˇ lo˰-ehˇ g'eh-eu la˰ k'oeˇ , aˬ yaw˰ ma˰ aˬ myah lu˰ mˇ lu˰-eu iˬ baˇ dawˬ tawˆ lu˰ byah jiˇ laˇ ni ka˰ g'a-eu meh . Nymˬ-mˇ aˇ saˬ saˬ laˇ ngeh , Miˬyehˇ nui ma pehˇ-eu jeˬ aˬ yaw˰ ma˰ k'oeˇ taˆ keuˆ le teuˇ le-euˬ meh .
52002017	Aˬ yui˰ aˬ nyiˇ Ka li zaˬ deuˬ-oˇ , nga ma˰ naw ma˰-ahˇ tiˬ k'ehˬ tiˬ yamˬ teh˰-ehˇ ya g'awˬ-iˇ-euˬ k'aw˰ , naw ma˰-ahˇ noeˬ mawˇ lu˰-awˇ , paˇ ya mawˇ dzoeˇ ni leh jeh dui dui lu˰ ma . G'awˇ mawˇ naw ma˰-ahˇ ya g'awˬ-iˇ-euˬ k'aw˰ , nui ma naw ma˰ jawˇ gaˇ jaˆ lu˰ ma .
52002018	Naw ma˰ jawˇ gaˇ nga ma˰ g'o˰ laˇ maw˰-eu ma . Naw ma˰ jawˇ gaˇ g'o˰ laˇ-eu lehˇ ngaˇ g'awˬ mya poˆ leh jeh-euˬ ma . Ehˇ k'aw˰ , neh˰ Saˬdaˬ nga ma˰-ahˇ laˆ tsoeˬ nehˬ la˰-euˬ meh .
52002019	Ehˇ k'aw˰ , nga ma˰-euˬ noeˬ tmˬ duˬ , nga ma˰-euˬ laˬ k'aˬ cehˇ duˬ hawˇ-eu , Sahˬpaˬ Yeˬsuˇ oe ngeh aˬ yaw˰ mehˬ shi nga ma˰ g'aˬ leˇ-euˬ gaˇ kawˆ k'ahˬ sehˇ jehˆ duˬ-aˬ , aˬ cawˬ maˬ ngeuˇ . Naw ma˰ ma .
52002020	Naw ma˰-aˬ , maˇ maˇ ni nga ma˰-euˬ nui ma huiˬ duˬ hawˇ-eu laˬ k'aˬ cehˇ duˬ pyeu˰-eu ma .
52003001	Nga ma˰ naw ma˰-ahˇ maˬ ya mawˇ-ehˇ maˬ jawˇ tehˬ coeˇ ni pyeu˰ laˇ-euˬ miˇ neh , nga ma˰ teh˰-ehˇ Aˬteˬ meuˬ-ahˇ jawˇ ya˰-eu g'aˇ duˬ noeˬ tsehˆ-awˇ ,
52003002	nga ma˰ nehˬ-ehˇ tiˬ kawˆ lo˰-ehˇ Laˬ k'aˬ cehˇ-eu Guiˬ lahˬ dawˬ mehˬ-eu gaˇ mˇ lu˰-eu aˬ nyiˇ Tiˆmoˇseˬ-ahˇ k'ehˇ g'eh la˰-euˬ ma . Naw ma˰ jah-eu nui ma zi˰ ni g'aˬ bi bi˰-eu g'aˇ duˬ aˬ yaw˰-ahˇ k'ehˇ g'eh la˰-euˬ jeˬ pyeu˰-eu ma .
52003003	K'ehˬ-eu k'aˆ-eu heu jeˬ baˬ da neh jah-eu jeˬ-ahˇ naw ma˰ maˬ ya byehˇ dzeh-eu g'aˇ duˬ bi laˇ-euˬ ma . K'ehˬ-eu k'aˆ-eu jeˬ-ahˇ aˬ dui ya daˬ-eu heu-aˬ , Miˬyehˇ nui ma tsaˬ-eu tiˬ jeˬ meh lehˇ naw ma˰ siˬ nya meh .
52003004	K'oeˇ miˇ neh , naw ma˰ nehˬ-ehˇ nga ma˰ jawˇ ngeh neh , k'ehˬ-eu k'aˆ-eu jeˬ-ahˇ aˬ dui ya daˬ teh˰-a lehˇ naw ma˰-ahˇ ehˇ nehˬ-euˬ ma . K'aˇ ehˇ-euˬ lo˰-ehˇ keuˆ le teuˇ le lu˰-eu naw ma˰ siˬ duˬ mawˇ duˬ lu˰ meh .
52003005	K'oeˇ baˬ da neh , Tiˆmoˇseˬ-ahˇ ngaˇ k'ehˇ g'eh la˰-euˬ jeˬ pyeu˰-eu ma . Ngaˇ naw ma˰-euˬ gaˇ kawˆ siˬ maw˰-eu maˬ jawˇ tehˬ coˇ ni pyeu˰ laˇ-euˬ miˇ neh , naw ma˰ jah-eu aˬ joˆ-ehˇ pyeu˰ lu˰-eu bi haw laˇ-eu lehˇ , aˬ yaw˰-ahˇ k'ehˇ g'eh la˰-euˬ ma . Neh˰ sahˬ paˬ naw ma˰-ahˇ muˇ juˇ juˇ-awˇ , nga ma˰ neh mˇ ya˰-euˬ gaˇ deuˬ yaw˰ ngeh˰-ehˇ pyeu˰-iˇ-eu baw le lehˇ ngaˇ k'ahˬ lahˇ dui dui lu˰ ma .
52003006	Nymˬ-mˇ Tiˆmoˇseˬ g'o˰ keuˆ le-awˇ , naw ma˰-euˬ jah-eu jeˬ hawˇ-eu g'oeˇ-eu gaˬ-eu jeˬ gaˇ kawˆ , laˬ k'aˬ cehˇ laˇ paˬ-ehˇ dzawˇ gaˬ le-euˬ meh . Naw ma˰ nga ma˰-ahˇ aˬ myah lu˰ noeˬ keuˆ lu˰-awˇ , nga ma˰ naw ma˰-ahˇ mawˇ maw˰ dui dui-eu lo˰-ehˇ , naw ma˰ k'aw˰ nga ma˰-ahˇ mawˇ maw˰ dui dui lu˰-eu gaˇ kawˆ dzawˇ nehˬ la˰-euˬ meh .
52003007	K'oeˇ miˇ neh aˬ yui˰ a˰ nyiˇ Ka li zaˬ deuˬ-oˇ , shaˬ-eu zahˬ-eu jeˬ hawˇ-eu k'ehˬ-eu k'aˆ-eu jeˬ-ahˇ nga ma˰ ya daˬ lu˰ ngeh , naw ma˰-euˬ gaˇ kawˆ ya gaˬ-awˇ , g'aˬ tiˬ tiˆ paˇ lahˬ laˇ-euˬ miˇ-a . Naw ma˰-euˬ jah-eu jeˬ k'oeˇ , nga ma˰-ahˇ g'aˬ bi lahˬ laˇ-euˬ meh .
52003008	Naw ma˰ Sahˬpaˬ Yeˬsuˇ la˰ k'oeˇ zi˰ dah ni jawˇ lu˰ naˇ , nga ma˰ yaw deh˰ deh˰ mahˇ tsahˇ ma .
52003009	Naw ma˰ g'aˇ duˬ Miˬyehˇ-euˬ guiˬ lahˬ-ahˇ nymˬ-mˇ nga ma˰ ja ceuˬ-eu ma . Naw ma˰ baˬ da neh aˬ yaw˰-euˬ mehˬ shi nga ma˰ laˬ k'aˬ ya cehˇ-eu miˇ neh , aˬ yaw˰-euˬ guiˬ lahˬ-ahˇ ja ceuˬ-eu ma .
52003010	Naw ma˰-ahˇ nga ma˰ paˇ ya mawˇ dzoeˇ-awˇ , naw ma˰ jah-eu la˰ k'oeˇ maˬ byah-eu jeˬ bi byah laˇ ni bi caw ba nehˬ-eu g'aˇ duˬ , uˬ ci˰ nah g'ahˇ maˬ ehˇ nui ma keuˆ dui dui-eu la˰ k'oeˇ aˬ yaw˰-ahˇ guiˬ lahˬ shaˇ lu˰ ma .
52003011	Naw ma˰ jawˇ gaˇ nga ma˰ laˇ nya ni , aˬ dui-euˬ Aˬda Miˬyehˇ hawˇ-eu Sahˬpaˬ Yeˬsuˇ gaˇ ma laˆ dahˇ nehˬ la˰ lu˰-uˇ .
52003012	Naw ma˰ tiˬ g'aˬ tiˇ g'aˬ g'oeˇ-eu gaˬ-eu jeˬ hawˇ-eu tsawˇ haˬ dawˬ tawˆ lu˰-ahˇ g'oeˇ-eu gaˬ-eu jeˬ tiˬ jawˇ saˇ-iˬ tiˬ jawˇ myaˬ laˇ-awˇ , nga ma˰ naw ma˰-ahˇ g'oeˇ lu˰ gaˬ lu˰-eu naˆ ni byah laˇ lu˰-uˇ .
52003013	Aˬ dui-euˬ Sahˬpaˬ Yeˬsuˇ aˬ yaw˰-euˬ tsawˇ haˬ dawˬ tawˆ lu˰ nehˬ-ehˇ oe ngeh , aˬ dui-euˬ Aˬda Miˬyehˇ mehˬ shi naw ma˰ iˬ baˇ taˬ k'aˇ maˬ za-eu muiˬ-eu shawˇ-eu tsawˇ haˬ pyeu˰ ni , aˬ yaw˰ naw ma˰-ahˇ k'oeˇ lo˰-ehˇ g'aˬ bi˰ lahˬ nehˬ lu˰-uˇ .
52004001	Aˬ yui˰ aˬ nyiˇ Ka li zaˬ deuˬ-oˇ , aˇ saˬ saˬ-eu dawˬ heu lo˰-ehˇ ehˇ maw˰-eu ma . Miˬyehˇ nui k'ahˇ shiˇ ni aˬ joˆ-ehˇ ya deh˰ ya jawˇ-eu gaˇ kawˆ , naw ma˰-ahˇ nga ma˰ deh˰ mehˬ jawˇ mehˬ g'aˬ-euˬ ma . Naw ma˰ k'oeˇ lo˰-ehˇ deh˰ lu˰ jawˇ lu˰-eu meh . K'oeˇ naˆ maˬ tseˇ leh jeh-awˇ deh˰ daˆ le˰-eu g'aˇ duˬ Sahˬpaˬ Yeˬsuˇ-euˬ tsawˇ myahˇ uˬ moˆ naw ma˰-ahˇ nga ma˰ shaˇ-eu ma .
52004002	Nga ma˰ Sahˬpaˬ Yeˬsuˇ-euˬ baoˬ-ahˇ g'oe-awˇ naw ma˰-ahˇ mehˬ nehˬ-euˬ deh˰-eu jawˇ-eu gaˇ kawˆ naw ma˰ siˬ nya meh .
52004003	Naw ma˰ yaw muiˬ yaw shawˇ shawˇ-ehˇ jawˇ-awˇ , aˬ cawˬ-euˬ miˬ zaˬ yo zaˬ-ahˇ maˬ bahˬ maˬ muˆ ni deh˰ gaˇ Miˬyehˇ geu˰ maw˰-eu meh .
52004004	Naw ma˰ yawˬ g'aˬ na lu˰ , yawˬ ha-euˬ miˬ zaˬ nehˬ-ehˇ muiˬ-eu shawˇ-eu la˰ k'oeˇ hawˇ-eu aˬ cawˬ yaw zeu baw paˬ-ehˇ aˬ joˆ-ehˇ ya deh˰ ta˰-eu gaˇ kawˆ siˬ nya-eu tsaˬ meh .
52004005	Miˬyehˇ-ahˇ maˬ siˬ nya-eu tsawˇ haˬ lo˰-ehˇ , yawˬ ha-euˬ nui k'ahˇ laˆ shiˇ-eu g'aˇ duˬ teh˰-ehˇ miˬ zaˬ sheuˬ taˬ-euˬ jeˬ maˬ ya bi pyeu˰-a .
52004006	Gaˇ kawˆ heu hmˬ-ahˇ ta˰ leˇ-awˇ , tsawˇ haˬ tiˬ g'aˬ-iˬ aˬ yui˰ aˬ nyiˇ Ka li zaˬ-euˬ nymˇ jiˇ-ahˇ coeˬ-eu ciˆ-eu bahˬ-eu muˆ-eu jeˬ maˬ mˇ k'mˬ-a . Gaˇ Kawˆ heu naw ma˰-ahˇ nga ma˰ mehˬ nehˬ dzeuˇ g'aˬ-euˬ ma . K'oeˇ lo˰-ehˇ g'eh-eu tsawˇ haˬ-ahˇ Sahˬpaˬ Yeˬsuˇ k'ehˬ nehˬ k'aˆ nehˬ teh˰-a lehˇ , nga ma˰ yaw k'aˆ k'aˆ-ehˇ ehˇ-euˬ ma .
52004007	Aˬ jeˬ miˇ neh ehˇ naˇ , aˬ cawˬ nehˬ-ehˇ joe joe-ehˇ bi deh˰-eu g'aˇ duˬ aˬ dui-ahˇ Miˬyehˇ neh kuˇ taˬ-euˬ maˬ ngeuˇ-a . Muiˬ-eu shawˇ-eu la˰ k'oeˇ bi deh˰-eu g'aˇ duˬ kuˇ taˬ-euˬ meh .
52004008	K'oeˇ miˇ neh , mehˬ-eu tsoˆ-eu dawˬ heu-ahˇ maˬ naˇ haˬ geu˰-eu tsawˇ haˬ-aˬ , tsawˇ haˬ zaˬ-euˬ dawˬ maˬ naˇ haˬ geu˰-eu maˬ ngeuˇ-a . Naw ma˰-ahˇ Muiˬ-eu shawˇ-eu Yaw sahˇ Miˬyehˇ bi˰ nehˬ la˰-euˬ g'aˬ pyeu˰-eu Miˬyehˇ-euˬ ehˇ dawˬ maˬ naˇ haˬ geu˰-eu jeˬ pyeu˰-eu meh .
52004009	Ka li zaˬ cawˬ cawˬ ya gaˬ ya g'oeˇ-eu gaˇ kawˆ naw ma˰-ahˇ bo˰ nehˬ-eu maˬ paˇ loˬ meh . Naw ma˰ tiˬ g'aˬ tiˇ g'aˬ aˬ joˆ-ehˇ ya gaˬ ya g'oeˇ-eu gaˇ kawˆ , Miˬyehˇ neh naw ma˰-ahˇ mehˬ nehˬ tsoˆ nehˬ g'aˬ-euˬ meh .
52004010	Maˇ maˇ ni ehˇ naˇ , Maˬgeˬdawˇniˆ miˇ k'ahˬ la˰ k'oeˇ k'aˇ jawˇ-eu aˬ yui˰ aˬ nyiˇ Ka li zaˬ dawˬ tawˆ lu˰-ahˇ , naw ma˰ k'oeˇ lo˰-ehˇ g'oeˇ-euˬ gaˬ-euˬ meh . K'oeˇ miˇ neh aˬ yui˰ aˬ nyiˇ Ka li zaˬ deuˬ-oˇ , naw ma˰-euˬ g'oeˇ-eu gaˬ-eu jeˬ k'oeˇ naˆ maˬ tseˇ myaˬ laˇ ni leh jeh siˬ lehˇ nga ma˰ shaˇ-eu ma .
52004011	Nga ma˰ neh naw ma˰-ahˇ ehˇ nehˬ ya˰-euˬ lo˰-ehˇ , yawˬ ha-euˬ k'aˬ boeˬ yawˬ ha boeˬ-awˇ , yawˬ haˬ-euˬ gaˇ yawˬ ha mˇ mˇ-ehˇ ciˬ cuˇ ni deh˰ daˆ le˰-awˬ .
52004012	K'oeˇ lo˰-ehˇ deh˰ naˇ , Sahˬpaˬ Yeˬsuˇ-ahˇ maˬ jah-eu tsawˇ haˬ deuˬ naw ma˰-ahˇ yaw zeu baw-awˇ , yawˬ ha loˬ-eu jeˬ g'aˇ duˬ aˬ cawˬ-ahˇ maˬ k'awˬ daˇ ni deh˰ nya teh˰-a .
52004013	Aˬ yui˰ aˬ nyiˇ Ka li zaˬ deuˬ-oˇ , noeˬ tmˬ k'aˇ maˬ za-eu la˰ nyiˇ paw-euˬ tsawˇ haˬ deuˬ noeˬ shaˬ-eu lo˰-ehˇ naw ma˰ maˬ ya noeˬ shaˬ-eu g'aˇ duˬ , shiˇ-euˬ tsawˇ haˬ deuˬ aˬ joˆ-ehˇ pyeu˰-eu gaˇ kawˆ bi siˬ maw˰ miˇ-a .
52004014	Yeˬsuˇ shiˇ-awˇ paˇ g'o˰ deh˰ laˇ-euˬ meh lehˇ aˬ dui jah-eu ma . K'oeˇ miˇ neh , Yeˬsuˇ-ahˇ jah jah-ehˇ shiˇ-euˬ tsawˇ haˬ deuˬ-ahˇ Yeˬsuˇ nehˬ-ehˇ tiˬ kawˆ lo˰-ehˇ Miˬyehˇ sheuˬ k'o˰ la˰ teh˰-a lehˇ aˬ dui jah-eu ma .
52004015	Nymˬ-mˇ naw ma˰-ahˇ nga ma˰ mehˬ lu˰ tsoˆ lu˰-eu dawˬ heu-aˬ , Sahˬpaˬ Yeˬsuˇ-euˬ dawˬ ma . Sahˬpaˬ Yeˬsuˇ oe ngeh deh˰ lu˰-eu aˬ dui ma˰-aˬ , shiˇ dzeuˇ-euˬ tsawˇ haˬ deuˬ-euˬ aˬ hu aˬ yaw˰ nehˬ-ehˇ ya jawˇ-eu maˬ ngeuˇ-a .
52004016	Miˬyehˇ guˇ-awˇ dawˬ bi˰-eu teˇ saˇ maˬ ehˇ , mˬ taˆ g'aˬ k'ehˇ yaw huiˬ g'aˬ-euˬ teˇ saˇ maˬ ehˇ , Miˬyehˇ-euˬ daˇ heh teˇ saˇ maˬ ehˇ , ya gaˬ-awˇ , Sahˬpaˬ Yeˬsuˇ mˬ-ahˇ neh za˰ le teh˰-a . K'oeˇ ngeh , Ka li-ahˇ jah jah-ehˇ shiˇ-euˬ tsawˇ haˬ deuˬ aˬ hu g'o˰ deh˰ laˇ teh˰-a .
52004017	K'oeˇ naˇ , k'oeˇ ngeh deh˰ lu˰-eu aˬ dui ma˰ k'aw˰ , aˬ yaw˰ ma˰ nehˬ-ehˇ mˬ dmˇ la˰ k'oeˇ tiˬ kawˆ lo˰-ehˇ uiˬ leˇ-awˇ , mˬ taˆ yaw goˇ-ahˇ Sahˬpaˬ Yeˬsuˇ-ahˇ ya tahˬ puˬ leˇ teh˰-a . K'oeˇ naˇ , aˬ myah lu˰ Sahˬpaˬ Yeˬsuˇ nehˬ-ehˇ ya jawˇ teh˰-a .
52004018	K'oeˇ miˇ neh , tiˬ g'aˬ tiˇ g'aˬ gaˇ kawˆ heu ja ja-ehˇ g'aˬ bi˰-awˬ .
52005001	Aˬ yui˰ aˬ nyiˇ Ka li zaˬ deuˬ-oˇ , Sahˬpaˬ Yeˬsuˇ za˰ le-eu aˇ yamˬ aˇ law gaˇ kawˆ naw ma˰-ahˇ bo˰ nehˬ-eu maˬ paˇ loˬ meh .
52005002	Aˬ jeˬ miˇ neh ehˇ naˇ , Sahˬpaˬ Yeˬsuˇ-euˬ Aˇ nah-aˬ , uˬ ci˰ sehˇ g'ahˇ smˇ k'oeˬ tahˇ joe oe-eu lo˰-ehˇ maˬ noeˬ maˬ duˇ-ehˇ jawˇ ngeh keuˆ le teh˰-a lehˇ naw ma˰ siˬ duˬ taˬ-euˬ meh .
52005003	Miˇ k'ahˬ saˇ-awˇ guˆ k'aˇ maˬ za-a lehˇ aˬ cawˬ ja lu˰ ngeh , luˬ-iˇ seˇ-iˇ-eu jeˬ aˬ yaw˰ ma˰ k'oeˇ taˆ keuˆ le teh˰-a . Zaˬ ciˬ deˇ le-euˬ aˬ ma tiˬ g'aˬ uˬ maˆ naˇ doˆ laˇ-eu lo˰-ehˇ ja pyuˬ ni ga keuˆ le-awˇ , aˬ yaw˰ ma˰ maˬ dzeuˇ-i nya-aˇ .
52005004	Ehˇ k'aw˰ aˬ yui˰ aˬ nyiˇ deuˬ-oˇ , naw ma˰-aˬ , yaw zahˇ la˰ k'oeˇ jawˇ lu˰-eu maˬ ngeuˇ-eu miˇ neh , Aˇ nah k'oeˇ nah naw ma˰ k'oeˇ taˆ smˇ k'oeˬ tahˇ joe oe-eu lo˰-ehˇ ja pyuˬ ni maˬ ga keuˆ le-aˇ .
52005005	Aˬ jeˬ miˇ neh ehˇ naˇ , naw ma˰ dawˬ tawˆ lu˰ yaw sheh˰-euˬ zaˬ meh . Nah g'ahˇ-euˬ zaˬ meh . Aˬ dui-aˬ , uˬ ci˰-euˬ zaˬ maˬ ngeuˇ . Yaw zahˇ-euˬ zaˬ maˬ ngeuˇ .
52005006	K'oeˇ miˇ neh , aˬ cawˬ yu˰ k'aˆ-eu lo˰-ehˇ maˬ yu˰ k'aˆ ni jawˇ kaˇ-euˇ .
52005007	Yu˰ k'aˆ-eu tsawˇ haˬ deuˬ uˬ ci˰ paw yu˰ k'aˆ-awˇ , jiˇ baˬ dawˇ yeh˰-eu tsawˇ haˬ deuˬ k'aw˰ , uˬ ci˰ paw dawˇ yeh˰-eu meh .
52005008	Ehˇ k'aw˰ , aˬ dui-aˬ , nah g'ahˇ-euˬ zaˬ pyeu˰-eu miˇ neh , yawˬ ha-euˬ nui ma-ahˇ nyeh˰ tehˬ taˬ-eu tsaˬ meh . Jah-eu jeˬ hawˇ-eu g'oeˇ-eu gaˬ-eu jeˬ-ahˇ guiˇ deuˆ ngeh k'ahˬ-ahˇ dehˬ daˬ-eu shmˇ byaˆ dm-eu lo˰-ehˇ dm-awˇ , noeˬ tmˬ-eu jeˬ-ahˇ uˬ duˬ-ahˇ tsahˬ-eu shmˇ uˬ k'oˆ lo˰-ehˇ tsahˬ kaˇ-euˇ .
52005009	Miˬyehˇ aˬ dui-ahˇ tseˇ doˆ-euˬ-aˬ , aˬ yaw˰-euˬ nui ma pehˇ-eu jeˬ-ahˇ bi daˬ-eu g'aˇ duˬ maˬ ngeuˇ-a . Aˬ dui-euˬ Sahˬpaˬ Yeˬsuˇ Ka li baˬ da neh ka k'o˰-eu jeˬ bi za-eu lehˇ tseˇ doˆ-euˬ meh .
52005010	Aˬ yaw˰ za˰ le ngeh , aˬ dui deh˰-eu maˬ kaˬ , shiˇ-euˬ maˬ kaˬ , aˬ yaw˰ nehˬ-ehˇ tiˬ kawˆ lo˰-ehˇ ya jawˇ ni aˬ dui g'aˇ duˬ aˬ yaw˰ shiˇ dah-euˬ meh .
52005011	K'oeˇ miˇ neh , nymˬ-mˇ naw ma˰ tiˬ g'aˬ tiˇ g'aˬ g'aˬ bi˰-awˇ caw dehˬ caw toˆ lu˰-eu lo˰-ehˇ , mehˬ hu paw k'aw˰ k'oeˇ lo˰-ehˇ deh˰ daˆ le˰-awˬ .
52005012	Aˬ yui˰ aˬ nyiˇ Ka li zaˬ deuˬ-oˇ , naw ma˰-ahˇ Ka li zaˬ-euˬ deh˰ jeˬ deh˰ kawˆ la˰ k'oeˇ sheuˬ g'eh-awˇ mehˬ nehˬ tsoˆ nehˬ lu˰-eu naw ma˰ nehˬ-ehˇ Miˬyehˇ gaˇ mˇ lu˰-eu tsawˇ haˬ deuˬ-ahˇ yaw zeu baw-awˬ lehˇ , naw ma˰-ahˇ nga ma˰ shaˇ-eu ma .
52005013	Aˬ yaw˰ ma˰ Miˬyehˇgaˇ mˇ-eu baˬ da neh g'oeˇ-eu gaˬ-eu la˰ k'oeˇ taˬ huiˬ taˬ mahˇ nehˬ-awˬ . Naw ma˰ yaw kaˬ k'aw˰ , tsaˬ leˇ dzoeˇ leˇ-eu jeˬ bi jaˆ-awˬ .
52005014	Aˬ yui˰ aˬ nyiˇ Ka li zaˬ deuˬ-oˇ , naw ma˰-ahˇ nga ma˰ heu lo˰-ehˇ g'aˬ bi˰-eu ma . Maˬ mˇ maˬ shaˇ nahˇ-eu tsawˇ haˬ-ahˇ yaw k'aˆ k'aˆ-ehˇ mehˬ nehˬ tsoˆ nehˬ-awˬ . Nui ma baˬ-eu tsawˇ haˬ-ahˇ g'aˬ bi˰ nehˬ-awˬ . G'aˬ byehˆ byehˆ-eu tsawˇ haˬ-ahˇ caw ba nehˬ-awˬ . Tsawˇ haˬ yawˬ g'aˬ na lu˰ k'oeˇ taˆ nui ma g'awˬ mahˇ ni taˬ-awˬ .
52005015	Naw ma˰ tiˬ g'aˬ-iˬ aˬ cawˬ yaw doeˇ jahˇ laˇ gaˇ yaw doeˇ maˬ ya jahˇ k'o˰ nehˬ ni yahˇ-awˬ . Ehˇ k'aw˰ , tiˬ g'aˬ tiˇ g'aˬ yaw muiˬ jeˬ mˇ nehˬ-eu uˬ ta˰ , tsawˇ haˬ dawˬ tawˆ lu˰-ahˇ yaw muiˬ jeˬ mˇ nehˬ-eu g'aˇ duˬ , aˬ myah lu˰ noeˬ gahˇ taˬ-awˬ .
52005016	Aˬ myah lu˰ laˬ k'aˬ cehˇ-awˬ .
52005017	Maˬ tsehˆ leˇ ni guiˬ lahˬ shaˇ-awˬ .
52005018	Aˬ geu jeˬ keuˆ le-eu maˬ kaˬ , Miˬyehˇ-euˬ guiˬ lahˬ-ahˇ ja ceuˬ-awˬ . Yeˬsuˇ Ka li la˰ k'oeˇ naw ma˰ k'oeˇ lo˰-ehˇ deh˰ gaˇ Miˬyehˇ geu˰ maw˰-eu meh .
52005019	Muiˬ-eu shawˇ-eu Yaw sahˇ Miˬyehˇ-ahˇ taˬ laˆ tsoeˬ .
52005020	Miˬyehˇ neh bi mehˬ-euˬ lo˰-ehˇ dawˬ mehˬ mehˬ gaˇ yehˬ bawˬ sehˇ lu-ehˇ taˬ ehˇ .
52005021	Dawˬ mehˬ k'aˇ mehˬ nehˬ la˰-euˬ dawˬ tawˆ lu˰-ahˇ pyehˆ tseˇ haw-awˬ .
52005022	Yaw muiˬ deuˬ-ahˇ jeˬ hmˬ geu˰-awˬ . Maˬ muiˬ-eu yawˬ jeˬ na lu˰-ahˇ gaˇ jaw jaw-awˬ .
52005023	Aˬ dui-ahˇ nui saˇ o˰-eu jeˬ bi˰ nehˬ la˰-eu Miˬyehˇ naw ma˰-ahˇ tiˬ byah tiˬ lo˰ bi muiˬ bi shawˇ laˇ-awˇ , aˬ dui-euˬ Sahˬpaˬ Yeˬsuˇ Ka li za˰ le ngeh , naw ma˰-euˬ nui ma , g'awˇ mawˇ , sa˰ laˇ dawˬ tawˆ lu˰ , iˬ baˇ taˬ k'aˇ maˬ bi za ni Miˬyehˇ bo saˆ lu˰-uˇ .
52005024	Naw ma˰-ahˇ kuˇ-euˬ g'aˬ pyeu˰-eu Miˬyehˇ-aˬ , naw ma˰-ahˇ k'oeˇ lo˰-ehˇ bo saˆ nehˬ la˰ teh˰-a . Aˬ jeˬ miˇ neh ehˇ naˇ , aˬ yaw˰-aˬ , saˇ jaˇ zi˰-eu g'aˬ pyeu˰-eu meh .
52005025	Aˬ yui˰ aˬ nyiˇ Ka li zaˬ deuˬ-oˇ , nga ma˰ g'aˇ duˬ k'aw˰ guiˬ lahˬ shaˇ nehˬ la˰-awˬ .
52005026	Aˬ yui˰ aˬ nyiˇ Ka li zaˬ dawˬ tawˆ lu˰-ahˇ muiˬ-eu shawˇ-eu la˰ k'oeˇ mehˬ cuˇ cuˇ-awˇ ha-awˬ .
52005027	Aˬ yui˰ aˬ nyiˇ Ka li zaˬ dawˬ tawˆ lu˰-ahˇ sahˬ bo˰ heu ta˰ gui mehˬ-eu g'aˇ duˬ , Sahˬpaˬ Yeˬsuˇ-euˬ baoˬ-ahˇ g'oe-awˇ naw ma˰-ahˇ ngaˇ yaw k'aˆ k'aˆ-ehˇ g'aˬ bi˰-eu ma .
52005028	Aˬ dui-euˬ Sahˬpaˬ Yeˬsuˇ Ka li-euˬ guiˬ lahˬ yaw dzahˇ naw ma˰ k'oeˇ taˆ jaˆ lu˰-uˇ .
53001001	Ngaˇ Pawˇluˆ , Siˬlaˆ , Tiˆmoˇseˬ ngaˬ ha smˇ g'aˬ , Aˬda Miˬyehˇ hawˇ-eu Sahˬpaˬ Yeˬsuˇ Ka li-ahˇ ta˰-eu tsawˇ haˬ deuˬ pyeu˰-eu , Teˇsaˬloˇni meuˬ la˰ k'oeˇ jawˇ-eu Ka li zaˬ aˇ muˇ-ahˇ sahˬ bo˰ heu ta˰ bo˰ ahˇ la˰-eu ma .
53001002	Aˬ dui-euˬ Aˬda Miˬyehˇ hawˇ-eu Sahˬpaˬ Yeˬsuˇ Ka li-euˬ guiˬ lahˬ yaw dzahˇ hawˇ-eu nui saˇ o˰-eu jeˬ , naw ma˰ k'oeˇ taˆ jaˆ lu˰-uˇ .
53001003	Aˬ yui˰ aˬ nyiˇ Ka li zaˬ deuˬ-oˇ , naw ma˰ g'aˇ duˬ nga ma˰ Miˬyehˇ guiˬ lahˬ-ahˇ maˬ ja ceuˬ-ehˇ tiˬ k'ehˬ-iˬ maˬ jawˇ coeˇ nya . Naw ma˰-euˬ jah-eu jeˬ huiˬ laˇ tehˇ tehˬ-awˇ , naw ma˰ yaw kaˬ tiˬ g'aˬ tiˇ g'aˬ g'oeˇ-eu gaˬ-eu jeˬ myaˬ laˇ lu˰-eu miˇ neh , nga ma˰ Miˬyehˇ-euˬ guiˬ lahˬ-ahˇ ja ceuˬ paˬ-ehˇ g'eh-eu meh .
53001004	K'oeˇ miˇ neh , Miˬyehˇ-euˬ Ka li zaˬ aˇ muˇ deuˬ mehˬ shi , naw ma˰ gaˇ kawˆ nga ma˰ k'ahˬ sehˇ jehˆ-eu ma . Naw ma˰ ya daˬ lu˰-eu k'ehˬ-eu k'aˆ-eu jeˬ hawˇ-eu shaˬ-eu zahˬ-eu jeˬ dawˬ tawˆ lu˰-ahˇ naw ma˰ daˬ dzeuˇ oˇ dzeuˇ-eu la˰ k'oeˇ , naw ma˰ jah lu˰-eu gaˇ kawˆ nga ma˰ k'ahˬ sehˇ jehˆ-eu ma .
53001005	Miˬyehˇ-aˬ , dawˇ coe ni yaˇ k'aˬ daˇ-awˇ , naw ma˰ k'oeˇ lo˰-ehˇ ya daˬ-eu ba da neh aˬ yaw˰-euˬ miˇ k'ahˬ-ahˇ geuˇ-eu tsawˇ haˬ pyeu˰ laˇ-eu gaˇ kawˆ , naw ma˰ daˬ lu˰-eu k'oeˇ saˇ kiˇ pyeu˰-eu meh . Aˬ jeˬ miˇ neh ehˇ naˇ , Miˬyehˇ Miˇk'ahˬ-ahˇ geuˇ-eu tsawˇ ha pyeu˰ laˇ ni naw ma˰ daˬ lu˰-eu meh .
53001006	Yaw tsaˬ yaw dawˇ jeˬ keuˆ le ni Miˬyehˇ mˇ teh˰-a . Naw ma˰-ahˇ k'ehˬ-eu k'aˆ-eu tsawˇ haˬ deuˬ-ahˇ , k'ehˬ-eu k'aˆ-eu jeˬ paˇ bi daˬ poˆ teh˰-a .
53001007	K'ehˬ-eu k'aˆ-eu jeˬ-ahˇ ya daˬ-eu naw ma˰-ahˇ-aˬ , maˬ paˇ bi daˬ ni bi naˬ teh˰-a . Nga ma˰-ahˇ k'aw˰ k'oeˇ lo˰-ehˇ bi naˬ la˰ teh˰-a . Sahˬpaˬ Yeˬsuˇ Ka li aˬ yaw˰-euˬ baoˬ huiˬ-eu mˬ taˆ g'aˬ k'ehˇ deuˬ nehˬ-ehˇ mˬ-ahˇ neh doˆ le ngeh , Miˬyehˇ aˬ dui-ahˇ k'oeˇ lo˰-ehˇ bi naˬ la˰ teh˰-a .
53001008	Miˬyehˇ-ahˇ Miˬyehˇ meh lehˇ maˬ sawˇ-ehˇ , aˬ dui-euˬ Sahˬpaˬ Yeˬsuˇ Ka li-euˬ Laˬ k'aˬ cehˇ-eu Guiˬ lahˬ dawˬ-ahˇ maˬ naˇ haˬ geu˰-eu tsawˇ haˬ deuˬ-ahˇ k'ehˬ-eu g'aˇ duˬ Sahˬpaˬ Yeˬsuˇ oe ngeh , miˬ dzaˬ miˬ lmˇ hehˇ le˰ teh˰-a .
53001009	Aˬ yaw˰ oe ngeh nah , mˬ maˬ maˬ byaˆ zaˇ ziˇ luˬ-iˇ seˇ-iˇ-eu k'ehˬ-eu k'aˆ-eu jeˬ-ahˇ aˬ yaw˰ ma˰ ya daˬ-awˇ , Sahˬpaˬ Yeˬsuˇ hawˇ-eu aˬ yaw˰-euˬ yaw sheh˰ k'ahˬ sehˇ huiˬ-eu baoˬ-ahˇ aˬ yaw˰ ma˰ g'awˬ tsehˆ ya tsehˆ teh˰-a .
53001010	Aˬ yaw˰-ahˇ k'aˇ jah-eu aˬ yaw˰-euˬ tsawˇ haˬ dawˬ tawˆ lu˰ neh bi˰-euˬ yaw sheh˰ k'ahˬ sehˇ hawˇ-eu ciˬ huiˬ ciˬ mahˇ nehˬ-eu jeˬ-ahˇ ha geu˰-eu lehˇ , Aˇ nah k'oeˇ nah-ahˇ aˬ yaw˰ oe-eu meh . Sahˬpaˬ Yeˬsuˇ-ahˇ ciˬ huiˬ ciˬ mahˇ-eu tsawˇ haˬ k'oeˇ deuˬ la˰ k'oeˇ , naw ma˰ k'aw˰ ahˇ leˇ teh˰-a . Aˬ jeˬ miˇ neh ehˇ naˇ , nga ma˰ neh saˇ kiˇ kamˬ-euˬ guiˬ lahˬ dawˬ-ahˇ naw ma˰ jah-euˬ meh .
53001011	K'oeˇ miˇ neh , naw ma˰ g'aˇ duˬ nga ma˰ aˬ myah lu˰ guiˬ lahˬ shaˇ-eu ma . Miˬyehˇ neh naw ma˰-ahˇ bi deh˰ bi jawˇ-eu lehˇ kuˇ taˬ-euˬ aˇ tiˆ-ahˇ naw ma˰ deh˰ nya jawˇ nya ni , aˬ dui-euˬ Miˬyehˇ-ahˇ shaˇ-eu ma . Yaw muiˬ jeˬ mˇ maw˰-eu naw ma˰-euˬ nui k'ahˇ dawˬ tawˆ lu˰ hawˇ-eu , naw ma˰ jah-eu miˇ neh mˇ lu˰-eu gaˇ-ahˇ , aˬ yaw˰-euˬ baoˬ-ahˇ g'oe-awˇ aˬ yaw˰ bi byah laˇ lu˰-uˇ .
53001012	K'oeˇ Lo˰-ehˇ byah laˇ-eu la˰ k'oeˇ , naw ma˰ baˬ da neh Sahˬpaˬ Yeˬsuˇ-euˬ tsawˇ myahˇ yaw sheh˰ k'ahˬ sehˇ za-awˇ , aˬ yaw˰ baˬ da neh naw ma˰ yaw sheh˰ k'ahˬ sehˇ za teh˰-a . Aˬ dui-euˬ Miˬyehˇ hawˇ-eu Sahˬpaˬ Yeˬsuˇ Ka li-euˬ g'awˬ shaˬ gaˬ-eu guiˬ lahˬ yaw dzahˇ baˬ da neh , k'oeˇ lo˰-ehˇ pyeu˰ laˇ teh˰-a .
53002001	Aˬ yui˰ aˬ nyiˇ Ka li zaˬ deuˬ-oˇ , aˬ dui-euˬ Sahˬpaˬ Yeˬsuˇ Ka li za˰ le-eu gaˇ kawˆ hawˇ-eu aˬ dui aˬ yaw˰ jawˇ gaˇ ya uiˬ leˇ-eu gaˇ kawˆ-ahˇ ta˰ leˇ-awˇ , naw ma˰-ahˇ ngaˇ heu lo˰-ehˇ shaˇ-eu ma .
53002002	Sahˬpaˬ Yeˬsuˇ-euˬ Aˇnah keuˆ le g'aˬ-euˬ meh lehˇ aˬ cawˬ ehˇ gaˇ naw ma˰ yaw awˇ la˰-ehˇ taˬ noeˬ bahˬ . Nui ma taˬ tehˬ taˬ tsaˇ . Nga ma˰ dawˬ mehˬ mehˬ ngeh k'oeˇ lo˰-ehˇ ehˇ-eu meh lehˇ aˬ cawˬ naw ma˰-ahˇ tsa˰ nehˬ laˇ-eu baw teh˰-a . Maˬ ngeuˇ naˇ , nga ma˰ sahˬ bo˰ bo˰-awˇ k'oeˇ lo˰-ehˇ ehˇ-eu meh lehˇ tsa˰ laˇ teh˰-a .
53002003	Aˬ geu g'aˬ aˬ joˆ-ehˇ mehˇ shuiˇ shuiˇ laˇ-eu maˬ kaˬ , maˬ bi shuiˇ tawˆ ni yahˇ-awˬ . Aˬ jeˬ miˇ neh ehˇ naˇ , tsawˇ haˬ g'awˬ mya ni Miˬyehˇ-ahˇ puiˬ-eu aˇ saˬ saˬ-eu poˆ keuˆ le g'aˬ-awˇ , shiˬ buiˇ lah ma-ahˇ ya iˇ-eu Haiˬ dui dui-eu G'aˬ doˆ le g'aˬ-awˇ miˇ tsa maˬ ngeuˇ naˇ Sahˬpaˬ Yeˬsuˇ-euˬ Aˇ nah maˬ keuˆ le-aˇ .
53002004	Tsawˇ haˬ zaˬ uˬ duˬ k'aˇ tahˬ-eu yaw sahˇ hawˇ-eu miˬ yehˇ deuˬ-ahˇ aˬ yaw˰ muiˇ-awˇ , k'oeˇ deuˬ dawˬ tawˆ lu˰ k'oeˇ taˆ aˬ yaw˰ huiˬ dzehˬ-eu geu˰ teh˰-a . Miˬyehˇ-euˬ Uˬ duˬ tahˬ nymˇ nymˇ ma-ahˇ keuˆ ni aˬ yaw˰ uˇ leˇ-awˇ nuiˇ-eu la˰ k'oeˇ , yawˬ haˇ yawˬ ha Miˬyehˇ tsaˬ geu˰ teh˰-a .
53002005	Ngaˇ naw ma˰ nehˬ-ehˇ jawˇ ngeh , gaˇ kawˆ heu deuˬ dawˬ tawˆ lu˰ ehˇ nehˬ g'aˬ-euˬ ngehˇ jiˇ teˬ loˇ .
53002006	Nymˬ-mˇ mi naˆ-ehˇ k'oeˇ lo˰-ehˇ maˬ pyeu˰ laˇ-euˬ heu-aˬ , gaˇ kawˆ tiˬ hmˬ jaˆ-eu baˬ da neh meh . Gaˇ kawˆ k'oeˇ hmˬ-ahˇ naw ma˰ siˬ nya meh . Aˇ yamˬ tsaˬ laˇ ngeh , Haiˬ dui dui-eu G'aˬ doˆ le teh˰-a .
53002007	Yaw haiˬ jeˬ k'oeˇ-aˬ , nymˬ-mˇ mi naˆ-ehˇ gaˇ mˇ lu˰-eu meh . Pyeu˰ laˇ-eu lehˇ bymˬ lu˰-eu k'oeˇ-ahˇ laˆ tsoeˬ taˬ-euˬ g'aˬ-ahˇ Miˬyehˇ maˬ yuˇ dzeh k'oeˇ keuˆ ni maˬ pyeu˰ doˆ laˇ nya-aˇ .
53002008	K'oeˇ ngeh jawˇ , Haiˬ dui dui-eu g'aˬ-ahˇ bya cehˆ ni ya mawˇ teh˰-a . Ehˇ k'aw˰ , Sahˬpaˬ Yeˬsuˇ oe ngeh a yaw˰-euˬ k'aˬ meh-euˬ sa˰ neh Haiˬ dui dui-eu G'aˬ-ahˇ baw seh˰-awˇ , aˬ yaw˰-euˬ yaw seh˰ k'ahˬ sehˇ naˇ guiˇ guiˇ-eu k'oeˇ neh laˆ piˬ laˆ byoˆ nehˬ teh˰-a .
53002009	Haiˬ dui dui-eu k'oeˇ G'aˬ neh˰ Sahˬdaˬ-euˬ baoˬ pi le˰-awˇ , maˬ ngeuˇ-eu zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu jeˬ dawˬ tawˆ lu˰ jahˇ mehˬ teh˰-a .
53002010	Maˬ tsaˬ maˬ dawˇ-eu jaˬ myaw˰ mehˇ shuiˇ yawˬ jeˬ na lu˰ aˬ yaw˰ zmˬ-awˇ , ya luˬ ya seˇ-iˇ-eu yaw duˬ baw-eu tsawˇ haˬ deuˬ-ahˇ myaw˰ za shuiˇ za teh˰-a . Tsawˇ haˬ k'oeˇ deuˬ ya luˬ ya seˇ-iˇ teh˰-a . Aˬ jeˬ miˇ neh ehˇ naˇ , ka k'o˰-eu jeˬ bi˰-eu yaw tsaˬ yaw dawˇ dawˬ-ahˇ aˬ yaw˰ ma˰ maˬ g'oeˇ-a . Maˬ ha geu˰-a .
53002011	K'oeˇ miˇ neh , Miˬ yehˇ neh maˬ ngeuˇ-eu baoˬ-ahˇ k'ehˇ g'eh-awˇ , maˬ ngeuˇ-eu jeˬ-ahˇ jah leˇ ni aˬ yaw˰ ma˰ la˰ k'oeˇ gaˇ bi mˇ-euˬ meh .
53002012	K'oeˇ ngeh jawˇ , yaw tsaˬ yaw dawˇ dawˬ-ahˇ maˬ jah ni iˬ baˇ mˇ gaˇ k'aˇ cehˇ g'a-euˬ tsawˇ haˬ deuˬ-aˬ , Miˬyehˇ yaˇ k'aˬ daˇ nehˬ gaˇ ya daˬ teh˰-a .
53002013	Aˬ yui˰ aˬ nyiˇ Ka li zaˬ deuˬ-oˇ , Sahˬpaˬ Yeˬsuˇ gaˬ-eu tsawˇ haˬ deuˬ pyeu˰-eu naw ma˰ g'aˇ duˬ Miˬyehˇ-euˬ guiˬ lahˬ-ahˇ nga ma˰ maˬ ja ceuˬ-ehˇ tiˬ k'ehˬ-iˬ maˬ jawˇ coeˇ nya . Aˬ jeˬ miˇ neh ehˇ naˇ , Yaw sahˇ Miˬyehˇ-euˬ baoˬ baˬ da neh naw ma˰-ahˇ bi muiˬ bi shawˇ laˇ-awˇ , yaw tsaˬ yaw dawˇ jeˬ-ahˇ naw ma˰ jah-eu baˬ da neh ka k'o˰-eu jeˬ bi za-eu g'aˇ duˬ , mˬ hawˇ-eu miˇ maˬ beh mi naˆ-ehˇ naw ma˰-ahˇ Miˬyehˇ tseˇ doˆ taˬ-euˬ meh .
53002014	Naw ma˰ k'oeˇ lo˰-ehˇ bi pyeu˰ laˇ-eu g'aˇ duˬ , nga ma˰ neh naw ma˰-ahˇ mehˬ-euˬ Laˬ k'aˬ cehˇ-eu Guiˬ lah dawˬ-ahˇ g'oe-awˇ naw ma˰-ahˇ Miˬyehˇ kuˇ-euˬ meh . Aˬ dui-euˬ Sahˬpaˬ Yeˬsuˇ Ka li-euˬ yaw sheh˰ k'ahˬ sehˇ-ahˇ naw ma˰ za nya ni , Miˬyehˇ neh naw ma˰-ahˇ kuˇ-euˬ jeˬ pyeu˰-eu meh .
53002015	K'oeˇ miˇ neh aˬ yui˰ aˬ nyiˇ Ka li zaˬ deuˬ-oˇ , jah-eu la˰ k'oeˇ zi˰ dah ni deh˰-awˇ , nga ma˰ dawˬ mehˬ mehˬ-awˇ maˬ ehˇ , sahˬ bo˰ bo˰-awˇ maˬ ehˇ , naw ma˰-ahˇ mehˬ nehˬ tsoˆ nehˬ-euˬ yaw tsaˬ yaw dawˇ dawˬ-ahˇ zi˰ dah ni tuˆ tehˬ taˬ-awˬ .
53002016	Aˬ dui-euˬ Sahˬpaˬ Yeˬsuˇ Ka li hawˇ-eu , aˬ myah lu˰ nui ma k'aˬ duˬ ni g'eh-awˇ noeˬ tmˬ-eu jeˬ la˰ k'oeˇ zi˰ nya-eu guiˬ lahˬ yaw dzahˇ bi˰ la˰-eu g'aˬ pyeu˰-eu aˬ dui-ahˇ gaˬ-eu Aˬda Miˬyehˇ ,
53002017	naw ma˰ yaw muiˬ jeˬ mˇ nya shaˇ nya ngehˬ nya tmˇ nya ni g'aˬ bi˰-awˇ , naw ma˰-euˬ nui ma zi˰ dah ni jaˆ nya ni ngehˬ g'eh lu˰-uˇ .
53003001	Aˬ yui˰ aˬ nyiˇ Ka li zaˬ deuˬ-oˇ , aˇ saˬ saˬ-eu dawˬ-aˬ , heu lo˰-ehˇ ma . Sahˬpaˬ Yeˬsuˇ-euˬ guiˬ lahˬ dawˬ naw ma˰ jawˇ gaˇ yaw kawˇ-ehˇ gaˬ doe-iˇ-awˇ taˬ huiˬ taˬ mahˇ-eu la˰ k'oeˇ ha geu˰-eu lo˰-ehˇ , nui gaˇ k'aw˰ k'oeˇ lo˰-ehˇ gaˬ doe-iˇ-awˇ ha geu˰ ni guiˬ lahˬ shaˇ nehˬ la˰-awˬ .
53003002	Maˬ muiˬ maˬ jaˬ-eu tsawˇ haˬ deuˬ hawˇ-eu haiˬ-eu tsawˇ haˬ deuˬ-euˬ la˰-ahˇ , Miˬyehˇ nga ma˰-ahˇ haw piˇ nehˬ la˰ ni guiˬ lahˬ shaˇ nehˬ la˰-awˬ . Aˬ jeˬ miˇ neh ehˇ naˇ , tsawˇ haˬ yawˬ g'aˬ na lu˰ guiˬ lah dawˬ-ahˇ ha geu˰-eu maˬ ngeuˇ-a .
53003003	Ehˇ k'aw˰ , Sahˬpaˬ Yeˬsuˇ saˇ jaˇ zi˰-eu meh . Aˬ yaw˰ naw ma˰-ahˇ g'aˬ bi˰ nehˬ la˰-awˇ , Haiˬ dui dui-eu G'aˬ-euˬ aˬ la˰ la˰ k'oeˇ haw piˇ nehˬ la˰ teh˰-a .
53003004	Nga ma˰ naw ma˰-ahˇ nui ma taˬ coeˇ ni Sahˬpaˬ Yeˬsuˇ caw ba nehˬ la˰-awˇ , nga ma˰ neh k'aˇ ehˇ nehˬ-euˬ lo˰-ehˇ naw ma˰ mˇ daˆ shaˇ daˆ le˰ teh˰-a lehˇ jah-eu ma .
53003005	Miˬyehˇ-euˬ g'oeˇ-eu gaˬ-eu jeˬ-ahˇ naw ma˰ siˬ duˬ mawˇ duˬ dzehˬ laˇ gaˇ maˬ ehˇ , Ka li neh bi˰-euˬ daˬ coeˇ oˇ coeˇ-eu jeˬ la˰ k'oeˇ maˬ ehˇ , Sahˬpaˬ Yeˬsuˇ naw ma˰-ahˇ sheuˬ uˇ nehˬ la˰ lu˰-uˇ .
53003006	Aˬ yui˰ aˬ nyiˇ Ka li zaˬ deuˬ-oˇ , Sahˬpaˬ Yeˬsuˇ Ka li-euˬ tsawˇ myahˇ uˬ moˆ , nga ma˰ naw ma˰-ahˇ heu lo˰-ehˇ dawˬ bi˰-eu ma . Aˬ yui˰ aˬ nyiˇ Ka li zaˬ deuˬ la˰ k'oeˇ , maˬ mˇ maˬ shaˇ nahˇ-eu deuˬ hawˇ-eu nga ma˰ neh mehˬ-euˬ tsoˆ-euˬ dawˬ-ahˇ maˬ caw teh-eu deuˬ nehˬ-ehˇ cawˬ taˬ cawˬ .
53003007	Nga ma˰ k'aˇ mˇ-euˬ lo˰-ehˇ naw ma˰ k'aw˰ ya mˇ meh lehˇ naw ma˰ siˬ duˬ lu˰ meh . Nga ma˰ naw ma˰ nehˬ-ehˇ jawˇ ngeh yaw doeˇ maˬ doeˇ-aˬ .
53003008	Nga ma˰-ahˇ k'aˇ caw ba nehˬ la˰-euˬ jeˬ , aˇ poeˬ maˬ bi˰ ni nga ma˰ maˬ ha geu˰-aˬ . Nga ma˰ leh jeh dui dui-eu la˰ k'oeˇ gaˇ mˇ-euˬ ma . Nga ma˰ g'aˇ duˬ naw ma˰ pyuˇ maˬ bi jiˇ maw˰-eu miˇneh , uˬ ci˰ nah g'ahˇ maˬ ehˇ nga ma˰ gaˇ mˇ-euˬ ma .
53003009	Naw ma˰ neh caw ba nehˬ la˰-euˬ jeˬ-ahˇ nga ma˰ maˬ ha geu˰ k'mˬ-eu miˇ neh k'oeˇ lo˰-ehˇ mˇ-euˬ maˬ ngeuˇ . Naw ma˰ dzaw geu˰ k'aˇ za ni mˇ-euˬ jeˬ pyeu˰-eu ma .
53003010	Nga ma˰ naw ma˰ nehˬ-ehˇ jawˇ ngeh , " Maˬ mˇ nahˇ-eu tsawˇ haˬ-ahˇ hawˬ taˬ bi dzaˬ " lehˇ ehˇ-euˬ ma .
53003011	Naw ma˰ la˰ k'oeˇ tsawˇ haˬ tiˬ paˆ na deuˬ yaw doeˇ doeˇ-awˇ , yawˬ ha ya dzaˬ ya dawˇ ni maˬ mˇ-eu uˬ ta˰ , aˬ cawˬ mˇ dzaˬ k'aw˰ dawˇ gaˇ teh kawˆ lu˰-eu meh lehˇ nga ma˰ ya gaˬ taˬ-euˬ miˇ neh heu lo˰-ehˇ ehˇ-eu ma .
53003012	Tsawˇ haˬ k'oeˇ deuˬ yaw muiˬ muiˬ-ehˇ deh˰-awˇ yawˬ ha ya dzaˬ ya dawˇ laˇ ni mˇ-eu shaˇ-eu g'aˇ duˬ , Sahˬpaˬ Yeˬsuˇ Ka li-euˬ tsawˇ myahˇ uˬ moˆ nga ma˰ dawˬ bi˰-eu ma .
53003013	Ehˇ k'aw˰ aˬ yui˰ aˬ nyiˇ Ka li zaˬ deuˬ-oˇ , naw ma˰-aˬ , yaw muiˬ jeˬ mˇ-eu g'aˬ byehˆ maˬ ya byehˆ-a .
53003014	Naw ma˰ jawˇ gaˇ bo˰ ahˇ la˰-euˬ sahˬ bo˰ heu ta˰ la˰ k'oeˇ , nga ma˰ neh mehˬ-euˬ dawˬ heu deuˬ-ahˇ maˬ naˇ haˬ geu˰-eu tsawˇ haˬ k'aw˰ jawˇ-eu baw teh˰-a . K'oeˇ lo˰-ehˇ g'eh-eu tsawˇ haˬ-ahˇ noeˬ taˬ-awˇ , cawˬ maˬ cawˬ nehˬ ni bi sha˰ dawˇ-awˬ .
53003015	Ehˇ k'aw˰ , naw ma˰-ahˇ muiˇ-eu tsawˇ haˬ lo˰-ehˇ maˇ diˇ-aˬ maˬ sawˇ dzeh nehˬ ni , mehˇ nmˇ tiˬ g'aˬ lo˰-ehˇ sawˇ-awˇ yaw k'aˆ k'aˆ-ehˇ mehˬ nehˬ-awˬ .
53003016	Aˬ dui-ahˇ nui saˇ o˰-eu jeˬ bi˰ nehˬ la˰-eu g'aˬ pyeu˰-eu Sahˬpaˬ Yeˬsuˇ-aˬ , naw ma˰ k'oeˇ taˆ aˬ geu ngeh yamˬ-ahˇ maˬ kaˬ , aˬ geu jeˬ keuˆ le-eu maˬ kaˬ , nui saˇ o˰-eu jeˬ bi˰ lu˰-uˇ . Naw ma˰ dawˬ tawˆ lu˰ nehˬ-ehˇ Sahˬpaˬ Yeˬsuˇ jawˇ lu˰-uˇ .
53003017	Ngaˬ-euˬ aˬ la˰ neh heu lo˰-ehˇ bo˰-eu ma . Ngaˇ Pawˇluˆ naw ma˰-ahˇ dawˬ cawˬ puˬ ahˇ la˰-eu ma . Ngaˬ neh k'aˇ bo˰-euˬ sahˬ bo˰ aˬ yaw˰ ta˰ yaw˰ la˰ k'oeˇ , ngaˬ-euˬ tsawˇ myahˇ heu lo˰-ehˇ bo˰-eu ma .
53003018	Sahˬpaˬ Yeˬsuˇ Ka li-euˬ guiˬ lahˬ yaw dzahˇ naw ma˰ dawˬ tawˆ lu˰ k'oeˇ taˆ jaˆ lu˰-uˇ .
54001001	Aˬ dui-ahˇ Ka k'o˰-eu g'aˬ pyeu˰-eu Miˬyehˇ hawˇ-eu , aˬ dui-euˬ noeˬ tmˬ duˬ pyeu˰-eu Yeˬsuˇ Ka li neh dawˬ bi˰-euˬ baˬ da neh Yeˬsuˇ Ka li-euˬ g'aˬ k'ehˇ geu˰ lu˰-eu ngaˇ Pawˇluˆ ,
54001002	Jah-eu jeˬ la˰ k'oeˇ maˇ maˇ ni ngaˬ li-ahˇ duˇ-eu Tiˆmoˇseˬ jawˇ gaˇ sahˬ bo˰ bo˰ ahˇ la˰-eu ma . Aˬ da Miˬyehˇ hawˇ-eu aˬ dui-euˬ Sahˬpaˬ Yeˬsuˇ Ka li-euˬ guiˬ lahˬ yaw dzahˇ maˬ ehˇ , g'awˬ shaˬ gaˬ-eu jeˬ maˬ ehˇ , nui saˇ o˰-eu jeˬ maˬ ehˇ , nawˬ-euˬ k'oeˇ taˆ jaˆ lu˰-uˇ .
54001003	Maˬgeˬdawˇniˆ miˇ k'ahˬ-ahˇ ngaˇ iˇ lu˰ ngeh nawˬ-ahˇ ehˇ nehˬ-euˬ lo˰-ehˇ , Eˇpeˇsu meuˬ la˰ k'oeˇ bi jawˇ maw˰ miˇ-a . K'oeˇ gaˇ jawˇ-eu tsawˇ haˬ tiˬ paˆ na deuˬ beu gaˇ-eu jah-eu jeˬ gaˇ kawˆ mehˬ lu˰-eu meh . Maˬ mehˬ ni bi naˬ-eu g'aˇ duˬ nawˇ dawˬ ya bi˰ meh .
54001004	Aˬ poeˬ dawˬ oeˇ k'oeˇ deuˬ hawˇ-eu aˇ saˬ saˬ-eu maˬ baw-eu tsui˰ daˆ gui-eu k'oeˇ deuˬ-ahˇ byehˇ dzeh-awˬ lehˇ , aˬ yaw˰ ma˰-ahˇ ehˇ nehˬ-awˬ . K'oeˇ-aˬ , dawˬ ja myaˬ-awˇ tsawˇ pyehˇ pyehˇ-eu jeˬ o˰-eu teh˰ meh . Aˬ dui jah-eu baˬ da neh siˬ nya laˇ-eu jeˬ pyeu˰-eu Miˬyehˇ-euˬ nui noeˬ maˬ doˆ laˇ-a .
54001005	Aˬ yaw˰ ma˰-ahˇ k'oeˇ lo˰-ehˇ maˬ mehˬ ni bi naˬ-eu g'aˇ duˬ aˬ dui dawˬ bi˰-eu heu-aˬ , shawˇ jehˆ ni g'eh-eu nui ma la˰ k'oeˇ neh doˆ laˇ-euˬ g'oeˇ-eu gaˬ-eu jeˬ maˬ ehˇ , shawˇ jehˆ ni g'eh-eu siˬ nya-eu nui ma maˬ ehˇ , maˇ jawˆ ni g'eh-eu jah-eu jeˬ maˬ ehˇ , aˬ yaw˰ ma˰ la˰ k'oeˇ bi deh˰ laˇ-eu g'aˇ duˬ pyeu˰-eu ma .
54001006	Tsawˇ haˬ tiˬ paˆ na deuˬ heu deuˬ-ahˇ byehˇ dzeh ya˰-awˇ , gaˇ dahˇ maˬ tsoeˬ-eu jeˬ ja-eu paw iˇ pyawˇ taˬ-euˬ meh .
54001007	Aˬ yaw˰ ma˰-aˬ , Miˬyehˇ-euˬ zahˇ dawˬ k'o˰ dawˬ gaˇ kawˆ mehˬ-eu tsoˆ-eu saˬ laˬ deuˬ geu˰ maw˰-eu meh . Ehˇ k'aw˰ , yawˬ ha aˬ jeˬ ngehˬ lu˰-eu gaˇ kawˆ maˬ ehˇ , yawˬ ha nui ma huiˬ huiˬ-ehˇ ja lu˰-eu gaˇ kawˆ-ahˇ maˬ ehˇ , yawˬ haˇ yawˬ ha siˬ duˬ-eu tsawˇ haˬ maˬ ngeuˇ-a .
54001008	Zahˇ dawˬ k'o˰ dawˬ-aˬ , yaw tsaˬ tsaˬ-ehˇ zmˬ naˇ muiˬ meh lehˇ aˬ dui siˬ nya ma .
54001009	Ehˇ k'aw˰ , zahˇ dawˬ k'o˰ dawˬ-aˬ , tsawˇ haˬ yaw muiˬ deuˬ g'aˇ duˬ taˬ taˬ-euˬ maˬ ngeuˇ-a . Zahˇ dawˬ k'o˰ dawˬ-ahˇ mˇ bahˬ-eu tsawˇ haˬ , naˬ lehˬ lehˬ-eu tsawˇ haˬ , Miˬyehˇ-ahˇ yaw zeu maˬ baw-eu tsawˇ haˬ , iˬ baˇ mˇ-eu tsawˇ haˬ , uˬ duˬ tahˬ-eu zahˇ sahˇ k'o˰ hawˇ-eu guiˬ lahˬ sa˰ laˇ paw maˬ taˬ huiˬ-eu tsawˇ haˬ , aˬ da aˬ ma-ahˇ seh˰-eu tsawˇ haˬ , aˬ cawˬ-ahˇ seh˰-eu tsawˇ haˬ ,
54001010	maˬ tsaˬ maˬ dawˇ-eu la˰ k'oeˇ k'aˬ miˬ sheu-eu tsawˇ haˬ , aˬ cawˬ nehˬ-ehˇ joe-eu tsawˇ haˬ , tsawˇ haˬ-ahˇ pa˰-awˇ pyuˇ shaˇ-eu tsawˇ haˬ , jaˬ myaw˰ myaw˰-eu tsawˇ haˬ , maˬ tsaˬ maˬ dawˇ-eu tsawˇ kaˬ geu˰-eu tsawˇ haˬ , tsaˬ-eu dawˇ-eu jah-eu jeˬ-ahˇ laˆ pyaˆ-eu jeˬ mˇ-eu tsawˇ haˬ , heu lo˰-ehˇ g'eh-eu tsawˇ haˬ deuˬ g'aˇ duˬ taˬ taˬ-euˬ meh .
54001011	Tsaˬ-eu dawˇ-eu jah-eu jeˬ k'oeˇ-aˬ , ngaˬ neh bi ja mehˬ-eu g'aˇ duˬ a nehˬ la˰-euˬ guiˬ lahˬ dawˬ pyeu˰-eu meh . K'oeˇ-aˬ , yaw sheh˰ k'ahˬ sehˇ hawˇ-eu guiˬ lahˬ huiˬ-eu Miˬyehˇ neh bi˰ nehˬ la˰-euˬ Laˬ k'aˬ cehˇ-eu Guiˬlahˬ dawˬ la˰ k'oeˇ ahˇ-eu meh .
54001012	Ngaˇ gaˇ mˇ nya ni g'aˬ bi˰ nehˬ la˰-euˬ g'aˬ pyeu˰-eu aˬ dui-euˬ Sahˬpaˬ Yeˬsuˇ Ka li-euˬ guiˬ lahˬ-ahˇ ja ceuˬ-eu ma . Aˬ yaw˰-euˬ gaˇ mˇ-eu tsawˇ haˬ lehˇ sawˇ-awˇ bi mˇ bi shaˇ la˰-euˬ miˇ neh , aˬ yaw˰-euˬ guiˬ lahˬ-ahˇ ngaˇ ja ceuˬ-eu ma .
54001013	Dzeuˇ laˇ ngeh aˬ yaw˰-ahˇ ngaˇ ja doeˇ-awˇ , k'ehˬ nehˬ k'aˆ nehˬ-awˇ , yehˬ bawˬ sehˇlu-ehˇ ehˇ nehˬ-euˬ ma . Ehˇ k'aw˰ , ngaˇ jah-eu jeˬ maˬ ahˇ laˇ dah-ehˇ yawˬ ha mˇ lu˰-eu jeˬ-ahˇ maˬ tseˇ paˆ nya-euˬ baˬ da neh , Miˬyehˇ ngaˬ-ahˇ g'awˬ shaˬ gaˬ nehˬ la˰-euˬ meh .
54001014	Aˬ dui-euˬ Sahˬpaˬ Miˬyehˇ-aˬ , ngaˬ-ahˇ maˬ ehˇ jiˇ coeˇ-eu guiˬ lahˬ shehˆ daˆ nehˬ la˰-awˇ , Yeˬsuˇ Ka li la˰ k'oeˇ aˬ dui za-euˬ jah-eu jeˬ hawˇ-eu g'oeˇ-eu gaˬ-eu jeˬ bi˰ nehˬ la˰-euˬ meh .
54001015	Iˬ baˇ zaˬ-ahˇ ka k'o˰-eu g'aˇ duˬ Yeˬsuˇ Ka li miˇ tsaˬ k'oeˇ taˆ oe-euˬ meh lehˇ ehˇ taˬ-euˬ k'oeˇ-aˬ , tiˬ byah tiˬ lo˰ ha geu˰-awˇ jah paˬ-ehˇ g'eh-eu dawˬ pyeu˰-eu meh . Iˬ baˇ zaˬ deuˬ la˰ k'oeˇ aˬ caw˰ naˆ maˬ tseˇ iˬ baˇ huiˬ dzehˬ-eu g'aˬ-aˬ , ngaˇ ma .
54001016	Aˬ cawˬ naˆ maˬ tseˇ iˬ baˇ huiˬ dzehˬ-eu g'aˬ pyeu˰-eu ngaˬ-ahˇ Yeˬsuˇ Ka li nui ma g'awˬ mahˇ ni taˬ-awˇ oˇ dzeuˇ nehˬ la˰ gaˇ keuˆ ni , Miˬyehˇ ngaˬ-ahˇ g'awˬ shaˬ gaˬ nehˬ la˰-euˬ meh . K'oeˇ-aˬ , aˇ nah aˬ yaw˰-ahˇ jah-eu la˰ k'oeˇ mˬ maˬ maˬ byaˆ zaˇ ziˇ deh˰-eu jeˬ-ahˇ za-eu tsawˇ haˬ deuˬ bi dzaw geu˰-eu g'aˇ duˬ pyeu˰-eu meh .
54001017	Aˬ yaw˰ tiˬ g'aˬ teh˰-ehˇ maˇ maˇ ni Miˬyehˇ pyeu˰-eu , maˬ shiˇ nya-eu uˬ ta˰ , tsawˇ haˬ zaˬ-euˬ myaˆ nuiˆ neh maˬ haw mawˇ nya-eu mˬ maˬ maˬ byaˆ zaˇ ziˇ Sahˬpaˬ-ahˇ , taˬ huiˬ taˬ mahˇ nehˬ-eu jeˬ hawˇ-eu yaw sheh˰ k'ahˬ sehˇ mˬ maˬ maˬ byaˆ zaˇ ziˇ jaˆ lu˰-uˇ .
54001018	Ngaˬ li Tiˇmoˇseˬ-oˇ , aˇ hu ba Miˬyehˇ g'aˇ duˬ ngehˬ dah-eu deuˬ neh nawˬ-euˬ gaˇ kawˆ ehˇ taˬ-euˬ jeˬ-ahˇ tsaˬ-eu dawˬ heu dawˬ nawˬ-ahˇ ngaˇ bi˰-eu ma . Yaw muiˬ jeˬ g'aˇ duˬ nawˇ guiˇ deuˆ nya ni , dawˬ k'oeˇ deuˬ-ahˇ guiˇ deuˆ-eu keu ka lo˰-ehˇ zmˬ-awˬ .
54001019	Nawˬ-euˬ jah-eu jeˬ hawˇ-eu shawˇ jehˆ ni g'eh-eu siˬ nya-eu nui ma-ahˇ tuˆ tehˬ taˬ-awˬ . Tsawˇ haˬ tiˬ paˆ na deuˬ-aˬ , yawˬ ha-euˬ siˬ nya-eu nui ma-euˬ ehˇ dawˬ maˬ naˇ haˬ-eu miˇ neh , yawˬ ha-euˬ jah-eu jeˬ-ahˇ laˆ cawˆ-eu meh .
54001020	Tsawˇ haˬ k'oeˇ deuˬ la˰ k'oeˇ , ngaˬ neh Saˬdaˬ-euˬ aˬ la˰ la˰ k'oeˇ a dzeh nehˬ-awˇ bi k'ehˬ bi k'aˆ-euˬ Huˬmiˬnehˇ hawˇ-eu Aˬleˬsaˬduˇ aˬ nya˰ k'aw˰ ahˇ-eu meh . Miˬyehˇ-euˬ tsawˇ myahˇ-ahˇ yehˬ bawˬ sehˇ lu-ehˇ maˬ ehˇ niˇ g'a k'mˬ-eu gaˇ kawˆ aˬ yaw˰ nya˰ bi siˬ duˬ-eu g'aˇ duˬ , k'oeˇ lo˰-ehˇ a dzeh nehˬ-euˬ ma .
54002001	Ngaˇ heu lo˰-ehˇ jeˬ hu g'aˬ bi˰ maw˰-eu ma . Tsawˇ haˬ dawˬ tawˆ lu˰ g'aˇ duˬ , Miˬyehˇ-ahˇ loˬ-eu jeˬ shaˇ nehˬ-eu , guiˬ lahˬ shaˇ-eu , shaˇ ju-eu , aˬ yaw˰-euˬ guiˬ lahˬ-ahˇ ja ceuˬ-eu , heu deuˬ-ahˇ mˇ-awˬ .
54002002	Sahˬ paˬ sahˬ ma deuˬ hawˇ-eu dzoeˬ dzaˬ-eu tsawˇ haˬ dawˬ tawˆ lu˰ g'aˇ duˬ k'aw˰ , k'oeˇ lo˰-ehˇ shaˇ-awˬ . K'oeˇ lo˰-ehˇ shaˇ naˇ , aˬ dui co˰ ngehˇ ni nui saˇ o˰-awˇ , Miˬyehˇ-ahˇ yaw zeu baw baw-ehˇyaw muiˬ yaw shawˇ la˰ k'oeˇ ya deh˰teh˰-a .
54002003	K'oeˇ lo˰-ehˇ shaˇ-eu-aˬ , muiˬ-eu jeˬ pyeu˰-awˇ , aˬ dui-euˬ Ka k'o˰-eu g'aˬ pyeu˰-eu Miˬyehˇ k'aw˰ nui k'ahˇ shiˇ-eu meh .
54002004	Aˬ yaw˰-aˬ , tsawˇ haˬ yawˬ g'aˬ na lu˰ ka k'o˰-eu jeˬ bi za maw˰-awˇ , yaw tsaˬ yaw dawˇ jeˬ-ahˇ bi siˬ nya maw˰-eu meh .
54002005	Aˬ jeˬ miˇ neh ehˇ naˇ , Miˬyehˇ tiˬ g'aˬ teh˰-ehˇ jawˇ-awˇ , Miˬyehˇ hawˇ-eu tsawˇ haˬ tsaˬ leˇ tsahˇ leˇ ni mˇ-eu tsawˇ kaˬ tiˬ g'aˬ jawˇ-eu teh˰ meh . Tsawˇ kaˬ k'oeˇ g'aˬ-aˬ , Yeˬsuˇ Ka li meh .
54002006	Tsawˇ haˬ zaˬ dawˬ tawˆ lu˰-ahˇ ka k'o˰-eu g'aˇ duˬ , aˬ yaw˰-euˬ g'awˇ mawˇ bi˰ dah-euˬ meh . K'oeˇ-aˬ , tsawˇ haˬ yawˬ g'aˬ na lu˰-ahˇ Miˬyehˇ ka k'o˰ maw˰-eu gaˇ kawˆ , aˇ yamˬ tsaˬ laˇ ngeh bi siˬ bi mawˇ le-euˬ saˇ kiˇ pyeu˰-eu meh .
54002007	K'oeˇ miˇ neh , jah-eu jeˬ hawˇ-eu yaw tsaˬ yaw dawˇ jeˬ-ahˇ ta˰-eu guiˬ lah dawˬ mehˬ-eu g'aˇ duˬ , Yuˇdaˆ tsawˇ haˬ maˬ ngeuˇ-eu aˬ cawˬ tsawˇ jeuˬ jawˇ gaˇ g'aˬ k'ehˇ hawˇ-eu mehˬ-eu tsoˆ-eu saˬ laˬ bi geu˰-eu lehˇ , Miˬyehˇ neh ngaˬ-ahˇ k'ehˇ g'eh la˰-euˬ meh . Ngaˇ jaˬ myaw˰ maˬ myaw˰ . Dawˇ coe ni ehˇ-eu ma .
54002008	Ka li zaˬ aˇ muˇ uˬ duˬ k'aˇ tahˬ ngeh , k'aˬ dzeˇ zaˬ deuˬ-ahˇ guiˬ lahˬ bi shaˇ maw˰-eu ma . Yawˬ ha-euˬ g'awˇ mawˇ Miˬyehˇ-ahˇ a nehˬ taˬ-euˬ tsawˇ haˬ deuˬ pyeu˰-eu , nui ma maˬ pehˇ-eu uˬ ta˰ , tsawˇ pyehˇ maˬ pyehˇ ni aˬ la˰ ba˰ diˇ-awˇ guiˬ lahˬ shaˇ nya-eu tsawˇ haˬ deuˬ guiˬ lahˬ bi shaˇ maw˰-eu ma .
54002009	Zaˬ miˬ zaˬ deuˬ k'aw˰ nui ma nahˬ yu ni taˬ-awˇ , aˬ cawˬ haw muiˬ ni bi dm bi g'aˬ maw˰-eu ma . Uˬ duˬ tsehˇ kahˇ aˬ cawˬ-ahˇ maˬ duˇ gaˇ keuˆ ni laˆ muiˬ-eu , shuiˇ myawˬ guˇ geu˰-eu , aˇ caˇ caˇ k'aw˰ sehˇ geu˰-eu , aˇ poeˬ k'aˆ dui dui-eu mehˬ tsoeˬ dm-eu , heu lo˰-ehˇ g'eh-eu deuˬ-ahˇ cehˇ g'a-eu maˬ tsaˬ-a .
54002010	Ehˇ k'aw˰ , Miˬyehˇ-ahˇ yaw zeu baw-eu ma lehˇ yawˬ haˇ yaw ha ehˇ-eu zaˬ miˬ zaˬ deuˬ-aˬ , yaw muiˬ jeˬ mˇ-eu paw leh jeh-eu tsaˬ meh .
54002011	Zaˬ miˬ zaˬ deuˬ-aˬ , ciˬ cuˇ ni jawˇ-awˇ nui ma nahˬ yu ni taˬ-eu la˰ k'oeˇ , aˬ cawˬ mehˬ gaˇ naˇ haˬ geu˰-eu tsaˬ meh .
54002012	Aˬ cawˬ-ahˇ mehˬ-eu tsoˆ-eu maˬ ehˇ , k'aˬ dzeˇ zaˬ deuˬ k'oeˇ taˆ uˆ lahˇ-eu maˬ ehˇ , maˬ bi g'eh maw˰ nya . Ciˬ cuˇ ni jawˇ-eu tsaˬ meh .
54002013	Aˬ jeˬ miˇ neh ehˇ naˇ , Aˬdaˬ-ahˇ jeˬ huˬ beh g'aˬ miˇ tsa , Eˇbaˆ-ahˇ beh-euˬ meh .
54002014	K'oeˇ uˬ ta˰ , muˇ juˇ bi juˇ g'aˬ-euˬ k'oeˇ-aˬ , Aˬdaˬ maˬ ngeuˇ-a . Muˇ juˇ bi juˇ g'aˬ-awˇ Miˬyehˇ-euˬ zahˇ dawˬ k'o˰ dawˬ-ahˇ mˇ bahˬ-euˬ k'oeˇ-aˬ , zaˬ miˬ zaˬ meh .
54002015	Ehˇ k'aw˰ , zaˬ miˬ zaˬ tiˬ g'aˬ nui nahˬ nui yu ahˇ-eu la˰ k'oeˇ , jah-eu jeˬ , g'oeˇ-eu gaˬ-eu jeˬ hawˇ-eu , muiˬ-eu shawˇ-eu jeˬ la˰ k'oeˇ zi˰ lu˰ naˇ , zaˬ ciˬ zaˬ cu mˇ-eu baˬ da neh ka k'o˰-eu jeˬ za nya teh˰-a .
54003001	Ka li zaˬ aˇ muˇ-ahˇ sheuˬ g'eh-eu gaˇ mˇ maw˰-eu tsawˇ haˬ-aˬ , muiˬ dui dui-eu gaˇ-ahˇ poˆ-eu meh lehˇ ehˇ-eu dawˬ k'oeˇ dawˬ tsaˬ dui dui meh .
54003002	Ka li zaˬ aˇ muˇ-ahˇ sheuˬ g'eh-eu tsawˇ haˬ-aˬ , iˬ baˇ taˬ k'aˇ maˬ za-eu , miˬ zaˬ tiˬ g'aˬ teh˰-ehˇ baw-eu , noeˬ dahˇ doe-eu , yawˬ ha-euˬ nui ma-ahˇ g'aˬ leˇ-eu , gaˇ yaw luiˆ luiˆ-ehˇ mˇ nya-eu , daˬ yah-ahˇ yaw muiˬ paˬ-ehˇ ha-eu , aˬ cawˬ-ahˇ mehˬ nehˬ tsoˆ nehˬ nya-eu tsawˇ haˬ ya bi pyeu˰ meh .
54003003	Aˬ ga˰ dzaˇ uiˇ dawˇ yeh˰-eu tsawˇ haˬ hawˇ-eu , aˬ cawˬ-ahˇ daw˰-eu ceh-eu tsawˇ haˬ maˬ ya bi pyeu˰-ehˇ , nui nahˬ nui yu ahˇ-awˇ aˬ cawˬ-ahˇ maˬ coeˬ maˬ ciˆ-eu uˬ ta˰ , pyuˇ-ahˇ mehˇ juiˇ maˬ juiˇ-eu tsawˇ haˬ ya bi pyeu˰ meh .
54003004	Yawˬ ha-euˬ nymˇ jiˇ-ahˇ yaw muiˬ paˬ-ehˇ g'aˬ leˇ-awˇ , zaˬ deuˬ yawˬ ha-euˬ ehˇ dawˬ naˇ haˬ-awˇ yaw zeu baw-eu tsawˇ haˬ ya bi pyeu˰-eu meh .
54003005	Aˬ jeˬ miˇ neh ehˇ naˇ , yawˬ ha-euˬ nymˇ jiˇ-ahˇ maˬ g'aˬ leˇ-eu tsawˇ haˬ-aˬ , Miˬyehˇ-euˬ Ka li zaˬ aˇ muˇ-ahˇ aˬ joˆ-ehˇ bo saˆ nya nmˇ .
54003006	Neh˰ sahˬ pahˬ nui ma huiˬ-eu mahˇ-eu baˬ da neh Miˬyehˇ neh yaˇ k'aˬ daˇ nehˬ-euˬ jeˬ-ahˇ ya daˬ-euˬ lo˰-ehˇ maˬ ya pyeu˰ ni , jah-eu jeˬ la˰ k'oeˇ g'aˬ k'aˆ lo˰ laˇ-euˬ tsawˇ haˬ ya bi pyeu˰ meh .
54003007	Aˬ cawˬ ja bu ja doeˇ gaˇ ya daˬ-awˇ , Neh˰ sahˬ paˬ lahˇ ju k'mˇ taˬ-euˬ gaˇ maˬ ya bi pa˰ leˇ-eu g'aˇ duˬ , Ka li zaˬ aˇ muˇ-euˬ la˰ nyiˇ paw jawˇ-eu tsawˇ haˬ deuˬ yaw zeu baw-eu tsawˇ haˬ ya bi pyeu˰ meh .
54003008	Ka li zaˬ aˇ muˇ-euˬ gaˇ-ahˇ caw ba-eu tsawˇ haˬ deuˬ k'aw˰ , aˬ cawˬ yaw zeu baw-awˇ nui ma dawˇ-eu tsawˇ haˬ ya bi pyeu˰ meh . Aˬ ga˰ dzaˇ uiˇ aˇ dzehˬ maˬ dawˇ dzeuˇ-ehˇ , pyuˇ-ahˇ mehˇ juiˇ maˬ juiˇ-eu tsawˇ haˬ ya bi pyeu˰ meh .
54003009	Jah-eu jeˬ-ahˇ ta˰ leˇ-awˇ pah mehˬ nehˬ la˰-euˬ yaw tsaˬ yaw dawˇ jeˬ-ahˇ , shawˇ jehˆ ni g'eh-eu siˬ nya-eu nui ma neh zi˰ dah ni tuˆ tehˬ taˬ-euˬ tsawˇ haˬ ya bi pyeu˰ meh .
54003010	Gaˇ maˬ bi mˇ mi naˆ-ehˇ jeˬ huˬ lawˬ haw-awˇ , geuˇ-eu deuˬ-ahˇ teh˰-ehˇ Ka li zaˬ aˇ muˇ-euˬ gaˇ-ahˇ caw ba-eu tsawˇ haˬ bi geu˰-eu tsaˬ meh .
54003011	Zaˬ miˬ zaˬ deuˬ k'aw˰ , aˬ cawˬ yaw zeu baw-eu tsawˇ haˬ ya bi pyeu˰ meh . Aˬ cawˬ-euˬ gaˇ kawˆ ja ja-ehˇ cah-eu tsawˇ haˬ maˬ ya bi pyeu˰-a . Noeˬ dahˇ doe-awˇ , yawˬ jeˬ na lu˰ la˰ k'oeˇ saˇ jaˇ jawˇ-eu tsawˇ haˬ ya bi pyeu˰ meh .
54003012	Ka li zaˬ aˇ muˇ-euˬ gaˇ-ahˇ caw ba-eu tsawˇ haˬ-aˬ , miˬ zaˬ tiˬ g'aˬ teh˰-ehˇ baw-awˇ , yawˬ ha-euˬ nymˇ jiˇ hawˇ-eu zaˬ deuˬ-ahˇ yaw muiˬ paˬ-ehˇ g'aˬ leˇ-eu tsawˇ haˬ ya bi pyeu˰ meh .
54003013	Ka li zaˬ aˇ muˇ-ahˇ caw ba-eu gaˇ yaw muiˬ paˬ-ehˇ mˇ-eu tsawˇ haˬ deuˬ-aˬ , aˬ cawˬ mehˬ shi zi˰ dah ni g'eh-eu uˬ ta˰ , Yeˬsuˇ Ka li la˰ k'oeˇ yawˬ ha jah-eu jeˬ gaˇ kawˆ k'aˬ duˬ ni ngehˬ doˆ tmˇ doˆ la˰ teh˰-a .
54003014	Ngaˇ sahˬ bo˰ heu ta˰ bo˰ lu˰ ngeh , g'awˬ myahˇ maˬ g'eh-ehˇ nawˇ jawˇ gaˇ laˇ ma lehˇ noeˬ tmˬ taˬ-euˬ ma .
54003015	Ehˇ k'aw˰ , ngaˇ yaw kawˇ-ehˇ maˬ laˇ keuˆ nya lawˬ naˇ , deh˰ lu˰-eu Miˬyehˇ-euˬ Ka li zaˬ aˇ muˇ pyeu˰-awˇ , yaw tsaˬ yaw dawˇ jeˬ-ahˇ toˆ diˇ taˬ-euˬ k'awˇ zeuˇ pyeu˰-eu Miˬyehˇ-euˬ nymˇ jiˇ-ahˇ aˬ joˆ-ehˇ ya sheuˬ g'eh-eu gaˇ kawˆ , sahˬ bo˰ heu ta˰ nawˬ-ahˇ mehˬ nehˬ la˰ teh˰-a .
54003016	Aˬ dui-euˬ uˬ duˬ tahˬ-eu zahˇ sahˇ k'o˰ heu hmˬ-euˬ za˰ taˬ-euˬ jeˬ aˇ naˆ ni huiˬ-eu gaˇ kawˆ , tsawˇ haˬ tiˬ g'aˬ-iˬ tsawˇ pyehˇ maˬ pyehˇ nya-a . Miˬyehˇ shiˬ shaˬ pi le-euˬ heu , Yaw sahˇ Miˬyehˇ saˇ kiˇ kamˬ-awˇ , mˬ taˆ g'aˬ k'ehˇ mawˇ duˬ-euˬ meh . Tsawˇ jeuˬ doe ni mehˬ doe jiˇ-awˇ , miˇ tsaˬ doe ni yaw˰-ahˇ jah meh . Yaw sheh˰ k'ahˬ sehˇ la˰ k'oeˇ yaw˰-ahˇ , mˬ taˆ sheuˬ daˆ k'o˰ le˰-euˬ meh .
54004001	Aˇ nah aˇ nah-ehˇ , tsawˇ haˬ tiˬ paˆ na deuˬ jah-eu jeˬ-ahˇ byehˇ dzeh teh˰-a lehˇ Yaw sahˇ Miˬyehˇ ehˇ-eu meh . Jaˬ myaw˰ myaw˰-eu yaw sahˇ deuˬ-euˬ dawˬ-ahˇ aˬ yaw˰ ma˰ naˇ haˬ-awˇ , neh˰ mehˬ-eu tsoˆ-eu mehˬ nah caw teh g'eh teh˰-a .
54004002	Mehˬ-eu tsoˆ-eu k'oeˇ jeˬ-aˬ , miˬ dzaˬ do˰-eu shmˇ neh bi puiˆ seh˰-euˬ baˬ da neh siˬ nya-eu nui ma shiˇ-euˬ jaˬ myaw˰ mehˇ shuiˇ k'oeˇ deuˬ neh mehˬ byah taˬ-euˬ meh .
54004003	Sheuˬ dahˬ dzaˬ ta˰-eu maˬ tsaˬ-a lehˇ mehˬ-eu uˬ ta˰ , dzaˬ dzaˬ dawˇ dawˇ tiˬ paˆ na deuˬ-ahˇ maˬ dzaˬ k'mˬ-a lehˇ aˬ yaw˰ ma˰ mehˬ-eu meh . Ehˇ k'aw˰ , dzaˬ dzaˬ dawˇ dawˇ k'oeˇ deuˬ-aˬ , yaw tsaˬ yaw dawˇ jeˬ-ahˇ siˬ nya laˇ-euˬ tsawˇ haˬ deuˬ Miˬyehˇ-euˬ guiˬ lahˬ-ahˇ ja ceuˬ g'aˬ-awˇ bi dzaˬ-eu g'aˇ duˬ Miˬyehˇ neh beh taˬ-euˬ meh .
54004004	Miˬyehˇ neh k'aˇ beh taˬ-euˬ yawˬ jeˬ na lu˰ , yaw muiˬ jeˬ pyeu˰-eu meh . Biˬ dzeh-eu jeˬ maˬ ahˇ-a . Yawˬ jeˬ na lu˰-ahˇ Miˬyehˇ-euˬ guiˬ lahˬ-ahˇ ja ceuˬ-awˇ dzaˬ nya dawˇ nya-eu meh .
54004005	Aˬ jeˬ miˇ neh ehˇ naˇ , Miˬyehˇ-euˬ dawˬ kawˬ hawˇ-eu Miˬyehˇ-ahˇ guiˬ lahˬ shaˇ-eu jeˬ-aˬ , yawˬ jeˬ na lu˰-ahˇ Miˬyehˇ ha geu˰ nya-eu jeˬ bi pyeu˰ laˇ-eu meh .
54004006	Gaˇ kawˆ heu deuˬ aˬ yui˰ aˬ nyiˇ Ka li zaˬ deuˬ-ahˇ nawˇ mehˬ nehˬ naˇ , nawˇ-aˬ , nawˬ neh caw teh g'eh-euˬ jah-eu jeˬ-ahˇ ta˰-eu yaw tsaˬ yaw dawˇ jeˬ la˰ k'oeˇ hawˇ-eu muiˬ dui dui-eu mehˬ-eu tsoˆ-eu dawˬ deuˬ la˰ k'oeˇ huiˬ laˇ-euˬ , Yeˬsuˇ Ka li-euˬ muiˬ-eu zaˬ k'aˆ tiˬ g'aˬ pyeu˰ teh˰-a .
54004007	Miˬyehˇ-ahˇ yaw zeu baw-eu jeˬ maˬ ahˇ-eu ja mahˇ maˬ tsahˇ-eu aˬ poeˬ dawˬ oeˇ deuˬ-ahˇ maˬ naˇ haˬ ni , Miˬyehˇ-ahˇ yaw zeu baw-eu jeˬ la˰ k'oeˇ bym laˇ byehˆ laˇ ni mˇ dzaw shaˇ dzaw tehˇ tehˬ-awˬ .
54004008	Shiˬ shaˬ jiˇ g'awˇ mawˇ g'aˬ ahˇ laˇ ni jahˇ dzaw-eu jeˬ-aˬ , gaˇ dahˇ ui cuiˆ tsoeˬ-eu teh˰ meh . Ehˇ k'aw˰ , sa˰ laˇ paw g'aˬ ahˇ laˇ ni mˇ dzaw shaˇ dzaw-eu jeˬ-aˬ , yawˬ paw na lu˰ gaˇ dahˇ tsoeˬ-eu meh . Aˬ jeˬ miˇ neh ehˇ naˇ , k'oeˇ-aˬ , heu ziˇ g'aˇ duˬ maˬ ehˇ , aˬ kaˇ kaˇ ziˇ g'aˇ duˬ maˬ ehˇ , gaˇ dahˇ tsoeˬ-eu yaw duˬ baw meh .
54004009	Dawˬ heu dawˬ-aˬ , yaw muiˬ paˬ-ehˇ naˇ haˬ geu˰-awˇ jah paˬ-ehˇ g'eh-eu tsaˬ dui dui-eu dawˬ meh .
54004010	Aˬ dui-aˬ , leh jeh leh jeh-ehˇ gaˇ mˇ dui dui lu˰-eu ma . Aˬ jeˬ miˇ neh ehˇ naˇ , deh˰ lu˰-eu Miˬyehˇ-ahˇ aˬ dui noeˬ tmˬ taˬ-euˬ ma . Aˬ yaw˰-aˬ , tsawˇ haˬ dawˬ tawˆ lu˰-ahˇ ka k'o˰-eu g'aˬ pyeu˰-awˇ , aˬ cawˬ-ahˇ naˆ maˬ tseˇ jah-eu tsawˇ haˬ deuˬ-ahˇ ka k'o˰-eu meh .
54004011	Aˬ yaw˰ ma˰-ahˇ heu lo˰-ehˇ dawˬ bi˰-awˇ mehˬ nehˬ tsoˆ nehˬ-awˬ .
54004012	Nawˇ zaˬ guˬ pyeu˰-eu miˇ neh , aˬ cawˬ neh yehˬ bawˬ sehˇ lu-ehˇ maˬ ya bi ehˇ ni yahˇ-awˬ . K'oeˇ uˬ ta˰ , ngehˬ-eu tmˇ-eu , deh˰-eu jawˇ-eu , g'oeˇ-eu gaˬ-eu , jah-eu , muiˬ-eu shawˇ-eu , heu deuˬ la˰ k'oeˇ , jah-eu tsawˇ haˬ deuˬ nawˬ-ahˇ bi dzaw geu˰ paˬ-ehˇ deh˰-awˬ .
54004013	Ngaˇ laˇ keuˆ ngeh keuˆ ni , nawˬ-euˬ aˇ yamˬ hawˇ-eu g'aˬ dawˬ tawˆ lu˰ , tsawˇ haˬ aˇ ma˰-ahˇ Jaˇli˰ gui mehˬ-eu , dawˬ mehˬ mehˬ-eu , mehˬ nehˬ tsoˆ nehˬ-eu , heu deuˬ-euˬ g'aˇ duˬ zmˬ-awˬ .
54004014	Miˬyehˇ g'aˇ duˬ ngehˬ dah-eu deuˬ neh dawˬ ngehˬ g'eh-awˇ Ka li zaˬ aˇ muˇ-euˬ aˬ yui˰ aˬ tsu deuˬ nawˬ-euˬ k'oeˇ taˆ aˬ la˰ ba˰ daˆ nehˬ ngeh za taˬ-euˬ jeˬ pyeu˰-eu guiˬ lahˬ sa˰ laˇ paw-euˬ la˰ sawˬ deuˬ-ahˇ taˬ byehˇ dzeh taˬ .
54004015	Nawˇ gaˇ mˇ-eu huiˬ laˇ mahˇ laˇ lu˰ gaˇ tsawˇ haˬ dawˬ tawˆ lu˰ ya mawˇ ni , k'oeˇ deuˬ dawˬ tawˆ lu˰-ahˇ nui ma g'awˇ mawˇ keuˆ-eu la˰ k'oeˇ mˇ dzaw shaˇ dzaw-awˬ .
54004016	Yawˬ ha-euˬ g'awˇ mawˇ gaˇ kawˆ maˬ ehˇ , yawˬ ha mehˬ-eu tsoˆ-eu jeˬ gaˇ kawˆ maˬ ehˇ , yaw muiˬ-ehˇ yahˇ-awˬ . Gaˇ heu deuˬ-ahˇ maˬ byehˇ ni mˇ daˆ le˰-awˬ . Aˬ jeˬ miˇ neh ehˇ naˇ , nawˇ k'oeˇ lo˰-ehˇ mˇ-eu k'oeˇ-aˬ , nawˬ-euˬ g'awˇ mawˇ-ahˇ maˬ ehˇ , nawˬ neh mehˬ nehˬ tsoˆ nehˬ-euˬ tsawˇ haˬ deuˬ-ahˇ maˬ ehˇ , ka k'o˰-eu jeˬ pyeu˰-eu meh .
54005001	Tsawˇ mawˬ tsawˇ k'aˆ-ahˇ dehˬ dehˬ-ehˇ taˬ mehˬ . Yawˬ ha-euˬ aˬ da lo˰-ehˇsawˇ-awˇ nahˬ yu ni mehˬ nehˬ tsoˆ nehˬ-awˬ . Zaˬ guˬ deuˬ-ahˇ yawˬ ha-euˬ mehˇ nmˇ lo˰-ehˇ sawˇ-awˬ .
54005002	Tsawˇ mawˬ mawˬ laˇ-euˬ zaˬ miˬ zaˬ deuˬ-ahˇ yawˬ ha-euˬ aˬ ma lo˰-ehˇ sawˇ-awˬ . Zaˬ miˬ aˬ buˇ zaˬ guˬ deuˬ-ahˇ nui ma shawˇ jehˆ ni taˬ-eu la˰ k'oeˇ yawˬ ha-euˬ dmˇ ma lo˰-ehˇ sawˇ-awˬ .
54005003	Ngehˬ g'eh nehˬ-eu g'aˬ maˬ jawˇ-eu miˬ coeˬ miˬ ma deuˬ-ahˇ yaw zeu baw-awˬ .
54005004	Ehˇ k'aw˰ , miˬ coeˬ miˬ ma tiˬ g'aˬ zaˬ hawˇ-eu oeˬ paˬ oeˬ ma jawˇ naˇ , uˬ duˬ tahˬ-eu zahˇ sahˇ k'o˰-ahˇ ta˰ leˇ-awˇ , aˬ yaw˰ ma˰ yawˬ ha-euˬ nymˇ jiˇ-ahˇ mˇ nehˬ paˬ-ehˇ g'eh-eu jeˬ-ahˇ jeˬ huˬ mˇ dzaw-eu tsaˬ meh . Aˬ jeˬ miˇ neh ehˇ naˇ , k'oeˇ-aˬ , aˬ ma aˬ da , aˬ piˬ aˬ bawˇ deuˬ-ahˇ guiˬ lahˬ jahˇ k'o˰ nehˬ-eu jeˬ pyeu˰-awˇ , Miˬyehˇ nui ma tsaˬ-eu jeˬ pyeu˰-eu meh .
54005005	Ngehˬ g'eh caw ba nehˬ-eu g'aˬ maˬ baw ni yawˬ ha tiˬ g'aˬ teh˰-ehˇ jawˇ-eu miˬ coeˬ miˬ ma-aˬ , Miˬyehˇ tiˬ g'aˬ-ahˇ teh˰-ehˇ noeˬ tmˬ k'aˇ za-awˇ , uˬ ci˰ nah g'ahˇ maˬ ehˇ caw ba nehˬ la˰ lehˇ guiˬ lahˬ shaˇ-eu meh .
54005006	Ehˇ k'aw˰ , byawˬ g'a mo g'a-eu jeˬ mehˬ nah deh˰ g'eh lu˰-eu miˬ coeˬ miˬ ma-aˬ , deh˰ lu˰ k'aw˰ shiˇ-euˬ gaˇ duˇ-eu meh .
54005007	Aˬ yaw˰ ma˰-ahˇ aˬ cawˬ iˬ baˇ taˬ k'aˇ maˬ za ni heu lo˰-ehˇ mehˬ nehˬ tsoˆ nehˬ-awˬ .
54005008	Tsawˇ haˬ tiˬ g'aˬ na , yawˬ ha-euˬ aˬ yui˰ aˬ nyiˇ-ahˇ ngehˬ maˬ g'eh-eu uˬ ta˰ , k'oeˇ naˆ maˬ tseˇ , yawˬ ha-euˬ nymˇ jiˇ-ahˇ keuˆ ni ngehˬ maˬ g'eh naˇ , jah-eu jeˬ-ahˇ byehˇ dzeh-euˬ gaˇ duˇ-awˇ , Ka li-ahˇ maˬ jah-eu tsawˇ haˬ deuˬ naˆ maˬ tseˇ doeˇ dui dui-eu meh .
54005009	Aˇ k'o˰ ko˰ tseˇ dzehˬ-iˇ-euˬ miˬ coeˬ miˬ ma deuˬ hawˇ-eu , tiˬ zahˇ teh˰-ehˇ iˇ haw-euˬ mi coeˬ miˬ ma deuˬ-ahˇ maˬ ngeuˇ naˇ , maˇ maˇ ni miˬ coeˬ miˬ ma meh lehˇ maˬ sawˇ nya-a .
54005010	K'oeˇ uˬ ta˰ , yaw muiˬ jeˬ heu lo˰-ehˇ mˇ taˬ-euˬ jaˆ-eu tsawˇ haˬ ya bi pyeu˰ meh . Yawˬ ha-euˬ zaˬ deuˬ-ahˇ yaw muiˬ paˬ-ehˇ bo saˆ huiˬ-eu , daˬ yah-ahˇ yaw muiˬ-ehˇ ha-eu , Ka li zaˬ deuˬ g'aˇ duˬ nyiˇ-eu teˬ-eu gaˇ deuˬ mˇ nehˬ-eu , shaˬ laˇ zahˬ laˇ-euˬ deuˬ-ahˇ caw ba-eu , yaw muiˬ jeˬ-ahˇ g'aˬ byehˆ maˬ byehˆ ni mˇ-eu , heu lo˰-ehˇ g'eh-eu gaˇ deuˬ-ahˇ mˇ-eu tsawˇ haˬ ya bi pyeu˰-eu meh .
54005011	Ehˇ k'aw˰ , aˇ k'o˰ maˬ k'awˆ laˇ-euˬ miˬ coeˬ miˬ ma deuˬ-ahˇ , miˬ coeˬ miˬ ma meh lehˇ maˬ sawˇ tsehˆ nya-a . Aˬ jeˬ miˇ neh ehˇ naˇ , aˬ yaw˰ ma˰ dahˬ dzaˬ-iˇ maw˰ laˇ ngeh ,
54005012	aˬ yaw˰ ma˰ neh yaw beh dzaˬ taˬ-euˬ saˇ jaˇ-ahˇ puiˬ-eu jeˬ pyeu˰-eu miˇ neh , iˬ baˇ ahˇ-eu meh .
54005013	Tiˬ nymˇ saˇ-iˬ tiˬ nymˇ cah cah-ehˇ aˇ yamˬ g'a jiˇ-eu jeˬ aˬ yaw˰ ma˰ mˇ nya laˇ-eu meh . K'oeˇ naˆ maˬ tseˇ doeˇ-eu jeˬ pyeu˰-eu , aˬ cawˬ gaˇ kawˆ maˬ ja paˬ-ehˇ g'eh-eu jeˬ-ahˇ keuˆ ni ja ja-ehˇ cah-eu jeˬ-ahˇ mˇ nya laˇ-eu meh .
54005014	K'oeˇ miˇ neh , aˬ dui-ahˇ muiˇ-eu deuˬ aˬ dui-euˬ gaˇ kawˆ ja bu ja doeˇ k'aˇ maˬ bi za ni , aˇ k'o˰ maˬ k'awˆ laˇ-euˬ zaˬ miˬ zaˬ deuˬ bi dahˬ dzaˬ-iˇ-awˇ , zaˬ ciˬ zaˬ cu mˇ-eu la˰ k'oeˇ yawˬ ha-euˬ nymˇ jiˇ-ahˇ bo saˆ-eu jeˬ-ahˇ ngaˇ geu˰ maw˰-eu ma .
54005015	Aˬ jeˬ miˇ neh ehˇ naˇ , miˬ coeˬ miˬ ma tiˬ paˆ na deuˬ neh˰ Saˬdaˬ mehˬ nah caw teh g'eh dzeuˇ-euˬ meh .
54005016	Ehˇ k'aw˰ , Ka li zaˬ zaˬ miˬ zaˬ tiˬ g'aˬ na , yawˬ ha-euˬ nymˇ jiˇ la˰ k'oeˇ miˬ coeˬ miˬ ma deuˬ jawˇ naˇ , Ka li zaˬ aˇ muˇ-ahˇ maˬ bi daˇ ni miˬ coeˬ miˬ ma k'oeˇ deuˬ-ahˇ yawˬ haˇ yawˬ ha cu-eu tsaˬ teh˰-a . K'oeˇ lo˰-ehˇ ngeuˇ naˇ , Ka li zaˬ aˇ muˇ-aˬ , caw ba ngehˬ g'eh nehˬ-eu g'aˬ maˬ jawˇ-eu miˬ coeˬ miˬ ma deuˬ-ahˇ yaw muiˬ paˬ-ehˇ ngehˬ g'eh nehˬ nya teh˰-a .
54005017	Ka li zaˬ aˇ muˇ-ahˇ sheuˬ g'eh-eu gaˇ yaw muiˬ paˬ-ehˇ mˇ lu˰-eu tsawˇ mawˬ tsawˇ k'aˆ deuˬ-ahˇ nyiˬ bymˇ taˬ huiˬ nehˬ paˬ-ehˇ g'eh teh˰-a . A˰ yaw˰ ma˰ la˰ k'oeˇ , dawˬ mehˬ mehˬ-eu hawˇ-eu mehˬ-eu tsoˆ-eu jeˬ-ahˇ yaw k'aˆ-ehˇ leh jeh-awˇ mˇ-eu deuˬ-ahˇ , k'oeˇ naˆ maˬ tseˇ taˬ huiˬ nehˬ paˬ-ehˇ g'eh teh˰-a .
54005018	Aˬ jeˬ miˇ neh ehˇ naˇ , Jaˇli˰ la˰ k'oeˇ " Cehˇ nawˬ lu˰-eu mawˇ neˇ-ahˇ mehˬ tsahˬ maˬ ya tsahˬ-a " lehˇ ehˇ taˬ-euˬ uˬ ta˰ , " Gaˇ mˇ-eu tsawˇ haˬ-ahˇ g'aˬ gaˇ poeˬ ya bi˰ meh " lehˇ ehˇ taˬ-euˬ meh .
54005019	Siˬ duˬ mawˇ duˬ-euˬ tsawˇ kaˬ k'aˇ teˬ-eu nyiˬ g'aˬ maˬ jawˇ naˇ , aˬ yui˰ aˬ tsu k'oeˇ taˆ iˬ baˇ taˬ-eu dawˬ-ahˇ naˇ haˬ-eu maˬ tsaˬ-a .
54005020	Tsawˇ haˬ dawˬ tawˆ lu˰ noeˬ guˆ-awˇ yahˇ nya laˇ ni , iˬ baˇ mˇ-euˬ tsawˇ haˬ-ahˇ dawˬ tawˆ lu˰-euˬ mehˬ shi dehˬ-awˬ .
54005021	Nawˇ k'aˇ mˇ k'aˇ shaˇ-eu yawˬ jeˬ na lu˰ la˰ k'oeˇ myaˆ pyawˬ huiˬ nyiˇ maˬ tseˇ ni , ngaˬ neh mehˬ-euˬ tsoˆ-euˬ dawˬ heu deuˬ-ahˇ yaw muiˬ paˬ-ehˇ naˇ haˬ geu˰-awˬ lehˇ , Miˬyehˇ hawˇ-eu Yeˬsuˇ Ka li mehˬ shi , muiˬ-eu shawˇ-eu mˬ taˆ g'aˬ k'ehˇ deuˬ-euˬ mehˬ shi , ngaˇ nawˬ-ahˇ na˰ suiˇ ni ehˇ-eu ma .
54005022	Sahˬpaˬ Miˬyehˇ-euˬ gaˇ mˇ-eu lehˇ noeˬ tsehˆ-awˇ g'awˇ mawˇ a nehˬ-euˬ tsawˇ haˬ k'oeˇ taˆ aˬ la˰ ba˰ daˆ nehˬ-eu taˬ tehˬ . Aˬ cawˬ iˬ baˇ mˇ gaˇ maˬ ahˇ leˇ ni yawˬ haˇ yawˬ ha shawˇ jehˆ ni deh˰-awˬ .
54005023	Nawˇ tiˬ k'ehˬ maˬ taˬ ni jawˇ saˇ maˬ doˆ-eu miˇ neh nawˬ-euˬ uˬ maˆ naˇ-eu maˬ gaˇ laˇ ni , iˇ cu˰ teh˰-ehˇ maˬ dawˇ-ehˇ aˬ ga˰ dzaˇ uiˇ k'aw˰ ui cuiˆ na dawˇ-eu tsaˬ meh .
54005024	Tsawˇ haˬ tiˬ paˆ na deuˬ-euˬ iˬ baˇ-aˬ , bya cehˆ ni mawˇ laˇ-awˇ , iˬ baˇ k'oeˇ aˬ yaw˰ ma˰-ahˇ yaˇ k'aˬ daˇ gaˇ sheuˬ g'eh-eu meh .
54005025	Ehˇ k'aw˰ , tiˬ paˆ na deuˬ-euˬ iˬ baˇ-aˬ , aˇ nah ba hawˇ-eu siˬ laˇ mawˇ laˇ-eu meh . K'oeˇ gaˇ duˇ ni , yaw muiˬ jeˬ mˇ-eu-aˬ , aˬ cawˬ-ahˇ bya cehˆ ni siˬ leˇ mawˇ leˇ-eu meh . Aˬ cawˬ-ahˇ maˬ siˬ maˬ mawˇ leˇ dah-euˬ deuˬ k'aw˰ , g'awˬ myahˇ ni maˬ dehˬ kaˬ za˰ nya-a .
54006001	Miˬyehˇ-euˬ tsawˇ myahˇ-ahˇ maˬ ehˇ , aˬ dui neh mehˬ-euˬ tsoˆ-euˬ jeˬ-ahˇ maˬ ehˇ , tsawˇ haˬ tiˬ g'aˬ-iˬ yaw doeˇ maˬ ya ehˇ ni , aˬ cawˬ-euˬ zaˬ k'aˆ k'aˇ geu˰ lu˰-eu tsawˇ haˬ dawˬ tawˆ lu˰ yawˬ ha-euˬ baw leˬ-ahˇ yaw zeu ya baw-eu gaˇ kawˆ siˬ nya paˬ-ehˇ g'eh-eu meh .
54006002	Ka li zaˬ pyeu˰-eu baw leˬ deuˬ-euˬ zaˬ k'aˆ geu˰ lu˰-eu deuˬ-aˬ , yaw ha-euˬ baw leˬ-ahˇ yehˬ bawˬ sehˇ lu-ehˇ g'eh-eu maˬ tsaˬ-a . Aˬ jeˬ miˇ neh ehˇ naˇ , aˬ yaw˰ ma˰-aˬ , yawˬ ha baw leˬ-euˬ aˬ yui˰ aˬ nyiˇ pyeu˰ laˇ-euˬ meh . K'oeˇ uˬ ta˰ , baw leˬ deuˬ-euˬ gaˇ-ahˇ aˬ cawˬ naˆ maˬ tseˇ leh jeh-awˇ mˇ nehˬ paˬ-ehˇ g'eh-eu meh . Aˬ jeˬ miˇ neh ehˇ naˇ , aˬ yaw˰ ma˰ mˇ cu lu˰-eu k'oeˇ-aˬ , aˬ yaw˰ ma˰ gaˬ-eu Ka li-ahˇ jah-eu tsawˇ haˬ deuˬ-ahˇ mˇ cu-eu jeˬ pyeu˰-eu meh . Gaˇ kawˆ heu deuˬ nawˇ mehˬ nehˬ tsoˆ nehˬ-awˇ g'aˬ bi˰-awˬ .
54006003	Aˬ dui-euˬ Sahˬpaˬ Yeˬsuˇ Ka li-euˬ dawˬ hawˇ-eu , aˬ dui-euˬ uˬ duˬ tahˬ-eu zahˇ sahˇ k'o˰ la˰ k'oeˇ mehˬ taˬ tsoˆ taˬ-euˬ gaˇ maˬ tsaˬ leˇ-eu , beu gaˇ-eu jah-eu jeˬ gaˇ kawˆ k'aˇ mehˬ-eu tsawˇ haˬ deuˬ-aˬ ,
54006004	nui ma huiˬ dui taˬ-awˇ , tiˬ jeˬ-iˬ maˬ siˬ nya-eu tsawˇ haˬ pyeu˰-eu meh . Dawˬ gaˇ kawˆ tsawˇ pyehˇ pyehˇ-awˇ ja dzaˬ maw˰-eu nui ma ahˇ-eu meh . K'oeˇ miˇ neh , myaˆ naˆ-eu , ceh dzaˬ-eu , ja bu ja doeˇ-eu , aˬ cawˬ-ahˇ yaw doeˇ jahˇ maw˰-eu , heu lo˰-ehˇ g'eh-eu jeˬ bi doˆ laˇ-eu meh .
54006005	K'oeˇ uˬ ta˰ , shaˇ noeˬ shaˇ sawˇ nya-eu nui ma byoˆ-iˇ-awˇ , yaw tsaˬ yaw dawˇ jeˬ maˬ paˇ ahˇ-euˬ tsawˇ haˬ deuˬ yaw kaˬ maˬ tsehˆ leˇ ni dawˬ ja bi doˆ laˇ-eu meh . Uˬ duˬ tahˬ-eu zahˇ sahˇ k'o˰-aˬ , tsawˇ haˬ-ahˇ smˇ muiˬ bi muiˬ laˇ-eu jeˬ pyeu˰-eu meh lehˇ aˬ yaw˰ ma˰ noeˬ-eu meh .
54006006	Ngeuˇ teh˰-a . Tsawˇ haˬ tiˬ g'aˬ yawˬ ha k'aˇ jaˆ-eu myaˆ ni nui k'ahˇ shiˇ coeˇ naˇ , uˬ duˬ tahˬ-eu zahˇ sahˇ k'o˰-aˬ , aˬ yaw˰-ahˇ smˇ muiˬ bi muiˬ laˇ teh˰-a .
54006007	Aˬ dui miˇ tsaˬ k'oeˇ taˆ deh˰ le ngeh tiˬ jeˬ-iˬ maˬ yuˇ le˰-ehˇ , shiˇ ngeh k'aw˰ tiˬ jeˬ-iˬ maˬ yuˇ g'eh nya-a .
54006008	Toˆ-ehˇ ngeuˇ naˇ , dzaˬ dzaˬ dawˇ dawˇ hawˇ-eu dm g'aˬ dm lmˇ jaˆ naˇ , aˬ dui g'aˇ duˬ maˬ g'aˬ-a siˬ loˇ .
54006009	Ehˇ k'aw˰ , smˇ muiˬ muiˬ laˇ maw˰-eu tsawˇ haˬ deuˬ-aˬ , muˇ juˇ juˇ-eu jeˬ la˰ k'oeˇ ga ahˇ-awˇ , lu˰-iˇ seˇ-iˇ-eu jeˬ la˰ k'oeˇ aˬ yaw˰ ma˰-ahˇ g'eu ahˇ-eu jeˬ pyeu˰-eu , luˬ-eu seˇ-eu lahˇ ju-ahˇ pa˰ leˇ-eu meh .
54006010	Aˬ jeˬ miˇ neh ehˇ naˇ , pyuˇ-ahˇ mehˇ juiˇ juiˇ-eu nui ma-aˬ , yaw haiˬ jeˬ dawˬ tawˆ lu˰-euˬ dawˬ pehˬ duˬ puˇ pyeu˰-eu meh . Tiˬ paˆ na deuˬ-aˬ , pyuˇ-ahˇ nui k'ahˇ jaˆ-eu miˇ neh jah-eu jeˬ-ahˇ gaˇ mahˇ kaˬ dui dui-iˇ-awˇ , noeˬ shaˬ-eu g'awˬ mya jeˬ ciˬ tehˬ-eu baˬ da neh nui ma tsawˬ paˆ gaˇ keuˆ-eu meh .
54006011	Ehˇ k'aw˰ , Miˬyehˇ-euˬ tsawˇ haˬ pyeu˰-eu nawˇ-aˬ , heu deuˬ dawˬ tawˆ lu˰-ahˇ gaˇ jaw jaw-awˬ . Yaw tsaˬ yaw dawˇ jeˬ , Miˬyehˇ-ahˇ yaw zeu baw-eu jeˬ , jah-eu jeˬ , g'oeˇ-eu gaˬ-eu jeˬ , daˬ coeˇ oˇ coeˇ-eu jeˬ , nui nahˬ nui yu ahˇ-eu jeˬ , heu deuˬ-ahˇ leh jeh dui dui-awˬ .
54006012	Yawˬ ha-euˬ g'aˇ duˬ mˬ maˬ maˬ byaˆ zaˇ ziˇ deh˰-eu jeˬ-ahˇ za nya ni , jah-eu jeˬ la˰ k'oeˇ k'aˇ g'eh nya-eu lo˰-ehˇ deuˆ ceh ceh-awˬ . Miˬyehˇ neh nawˬ-ahˇ kuˇ-awˇ , tsawˇ haˬ g'awˬ mya ni mehˬ shi , nawˬ-euˬ jah-eu jeˬ-ahˇ nawˇ zi˰ dah ni deh˰ mehˬ-euˬ k'oeˇ-aˬ , mˬ maˬ maˬ byaˆ zaˇ ziˇ deh˰-eu jeˬ g'aˇ duˬ meh .
54006013	Yawˬ jeˬ na lu˰-ahˇ deh˰-eu sa˰ laˇ bi˰-euˬ g'aˬ pyeu˰-eu Miˬyehˇ mehˬ shi hawˇ-eu , sahˬ paˬ Boˬtiˆ Piˇlaˆ-ahˇ jah-eu jeˬ zi˰ dah ni mehˬ nehˬ-euˬ g'aˬ pyeu˰-eu Yeˬsuˇ Ka li mehˬ shi , ngaˇ nawˬ-ahˇ dawˬ heu lo˰-ehˇ bi˰-eu ma .
54006014	Nawˬ-ahˇ bi˰ taˬ-euˬ dawˬ deuˬ-ahˇ naˇ haˬ geu˰-awˇ , Sahˬpaˬ Yeˬsuˇ Ka li oe-eu aˇ nah-ahˇ keuˆ ni zi˰ dah ni tuˆ tehˬ taˬ-awˬ .
54006015	Dawˬ tawˆ lu˰ k'oeˇ taˆ tiˬ g'aˬ teh˰-ehˇ uˆ lahˇ lu˰-eu guiˬ lahˬ huiˬ-eu Uˆ lahˇ-eu g'aˬ pyeu˰-awˇ , sahˬ paˬ k'oeˇ taˆ Sahˬpaˬ , sahˬ ma k'oeˇ taˆ Sahˬma pyeu˰-eu Miˬyehˇ-aˬ , aˬ yaw˰-ahˇ aˇ yamˬ tsaˬ ngeh bi oe teh˰-a .
54006016	Aˬ yaw˰ tiˬ g'aˬ teh˰-ehˇ mˬ maˬ maˬ byaˆ zaˇ ziˇ deh˰-awˇ , tsawˇ haˬ tiˬ g'aˬ-iˬ maˬ tah tehˬ leˇ nya-eu yaw sheh˰ la˰ k'oeˇ aˬ yaw˰ jawˇ-eu meh . Tsawˇ haˬ tiˬ g'aˬ-iˬ aˬ yaw˰-ahˇ maˬ mawˇ haw-aˬ . Tsawˇ haˬ tiˬ g'aˬ-iˬ aˬ yaw˰-ahˇ tiˬ jawˇ-iˬ maˬ mawˇ nya-a . Taˬ huiˬ taˬ mahˇ nehˬ-eu jeˬ hawˇ-eu mˬ maˬ maˬ byaˆ zaˇ ziˇ uˆ lahˇ-eu baoˬ aˬ yaw˰-ahˇ jaˆ lu˰-uˇ .
54006017	Miˇ tsaˬ heu k'oeˇ taˆ deh˰ ngeh smˇ muiˬ muiˬ-eu tsawˇ haˬ deuˬ-ahˇ nui ma taˬ huiˬ lehˇ ehˇ nehˬ-awˬ . Yaw duˬ maˬ baw-eu pyuˇ shuiˇ myawˬ gahˬ deuˬ-ahˇ maˬ noeˬ tmˬ-ehˇ , aˬ dui laˬ k'aˬ ya cehˇ ni yawˬ jeˬ na lu˰ tiˬ byah tiˬ lo˰ bi˰ laˬ-eu g'aˬ pyeu˰-eu Miˬyehˇ-ahˇ noeˬ tmˬ-awˬ lehˇ mehˬ nehˬ-awˬ .
54006018	Aˬ cawˬ g'aˇ duˬ yaw muiˬ jeˬ mˇ-eu , muiˬ-eu gaˇ g'awˬ mya jeˬ mˇ-eu , tsawˇ tsiˇ maˬ tsiˇ ni damˬ nehˬ-eu , aˬ cawˬ-ahˇ caw ba nehˬ-eu , heu lo˰-ehˇ g'eh-eu deuˬ-ahˇ mˇ-awˬ lehˇ aˬ yaw˰ ma˰-ahˇ mehˬ nehˬ-awˬ .
54006019	K'oeˇ lo˰-ehˇ mˇ-eu k'oeˇ-aˬ , aˬ kaˇ kaˇ ziˇ g'aˇ duˬ zi˰ dah ni g'eh-eu pyuˇ shuiˇ myawˬ gahˬ jeˬ hmˬ taˬ gaˇ duˇ-awˇ , maˇ maˇ ni g'eh-eu deh˰-eu jeˬ-ahˇ aˬ yaw˰ ma˰ za teh˰-a .
54006020	Tiˆmoˇseˬ-oˇ , nawˬ-ahˇ a nehˬ taˬ-euˬ jeˬ-ahˇ yaw muiˬ paˬ-ehˇ jeˬ hmˬ bo saˆ-awˬ . Gaˇ dahˇ maˬ tsoeˬ-eu jeˬ ngehˬ-eu tmˇ-eu jeˬ-ahˇ maˬ ehˇ , tsawˇ haˬ tiˬ paˆ na deuˬ neh " Zaˬ siˬ tawˇ gahˇ " lehˇ maˬ ngeuˇ gaˇ myahˇ lehˬ taˬ-euˬ tsawˇ pyehˇ pyehˇ-eu jeˬ-ahˇ maˬ ehˇ , gaˇ jaw jaw-awˬ .
54006021	Aˬ jeˬ miˇ neh ehˇ naˇ , tsawˇ haˬ tiˬ paˆ na deuˬ zaˬ siˬ tsawˇ gahˇ k'oeˇ ahˇ ma lehˇ ehˇ-awˇ , jah-eu jeˬ-ahˇ gaˇ mahˇ kaˬ-iˇ-euˬ meh . Miˬyehˇ-euˬ guiˬ lahˬ yaw dzahˇ nawˬ-euˬ k'oeˇ taˆ jaˆ lu˰-uˇ .
55001001	Miˬyehˇ nui ma tsaˬ-eu la˰ k'oeˇ Yeˬsuˇ Ka liˬ-euˬ g'aˬ k'ehˇ ya geu˰ lu˰-awˇ , Yeˬsuˇ Ka li la˰ k'oeˇ aˬ dui za-euˬ saˇ jaˇ dzaˬ taˬ-euˬ deh˰-eu jeˬ gaˇ kawˆ bi mehˬ-eu g'aˇ duˬ Miˬyehˇ neh bi k'ehˇ g'eh-euˬ g'aˬ pyeu˰-eu ngaˇ Pawˇluˆ ,
55001002	Ngaˇ gaˬ-eu aˬ li Tiˆmoˇseˬ jawˇ gaˇ sahˬ bo˰ bo˰ ahˇ le˰-eu ma . Aˬda Miˬyehˇ hawˇ-eu aˬ dui-euˬ Sahˬpaˬ Yeˬsuˇ Ka li-euˬ guiˬ lahˬ yaw dzahˇ maˬ ehˇ , g'awˬ shaˬ gaˬ-eu jeˬ maˬ ehˇ , nui saˇ o˰-eu jeˬ maˬ ehˇ , nawˬ-euˬ k'oeˇ taˆ jaˆ lu˰-uˇ .
55001003	Aˇ hu ngaˬ-euˬ aˬ poeˬ aˬ bawˇ deuˬ Miˬyehˇ-euˬ guiˬ lahˬ-ahˇ ja ceuˬ-euˬ lo˰-ehˇ , ngaˬ-euˬ siˬ nya-eu nui ma shawˇ jehˆ ni taˬ-awˇ gaˇ mˇ nehˬ lu˰-eu Miˬyehˇ-euˬ guiˬ lahˬ-ahˇ ngaˇ ja ceuˬ-eu ma . Uˬ ci˰ nah g'ahˇ maˬ ehˇ ngaˇ guiˬ lahˬ k'aˇ shaˇ ngeh , nawˬ-ahˇ noeˬ keuˆ-awˇ Miˬyehˇ-euˬ guiˬ lahˬ-ahˇ ja ceuˬ-eu ma .
55001004	Nawˇ myaˆ biˇ ya doˆ gaˇ noeˬ mawˇ-awˇ , nawˬ-ahˇngaˇ mawˇ maw˰ dui dui-eu ma . Nawˬ-ahˇ mawˇ naˇ , ngaˇ laˬ k'aˬ ya cehˇ dui dui teh˰-a .
55001005	Shawˇ jehˆ ni g'eh-eu nawˬ-euˬ jah-eu jeˬ-ahˇ ngaˇ noeˬ mawˇ lu˰ ma . Nawˬ-euˬ jah-eu jeˬ-aˬ , nawˬ piˬ Lawˇiˆ hawˇ-eu nawˬ ma Uˇniˇ-euˬ jah-eu jeˬ-ahˇ duˇ-eu meh . Jah-eu jeˬ k'oeˇ , nawˬ-euˬ la˰ k'oeˇ k'aw˰ ahˇ meh lehˇ ngaˇ siˬ duˬ ma .
55001006	K'oeˇ miˇ neh , nawˬ-euˬ k'oeˇ taˆ ngaˇ aˬ la˰ ba˰ daˆ-awˇ aˇ yaˬ bi˰ nehˬ ngeh , Miˬyehˇ la˰ sawˬ bi˰ taˬ-euˬ jeˬ taˬ bi shiˇ tsehˆ lehˇ ngaˇ ehˇ-euˬ ma .
55001007	Aˬ jeˬ miˇ neh ehˇ naˇ , Miˬyehˇ neh aˬ dui-ahˇ bi˰ la˰-euˬ Yaw sahˇ-aˬ , aˬ dui-euˬ nui ma bi baˬ-iˇ-eu maˬ ngeuˇ-a . Yaw sahˇ k'oeˇ-aˬ , aˬ dui-euˬ nui ma la˰ k'oeˇ , baoˬ maˬ ehˇ , g'oeˇ-eu gaˬ-eu jeˬ maˬ ehˇ , yawˬ ha-euˬ nui ma-ahˇ g'aˬ leˇ-eu jeˬ maˬ ehˇ , bi ahˇ laˇ-eu meh .
55001008	K'oeˇ miˇ neh , aˬ dui-euˬ Sahˬpaˬ Yeˬsuˇ g'aˇ duˬ saˇ kiˇ kamˬ-eu taˬ sha˰ dawˇ . Ka li-euˬ g'aˇ duˬ tawˬ-ahˇ bi pa˰ ahˇ-euˬ g'aˬ pyeu˰-eu ngaˬ-ahˇ k'aw˰ taˬ sha˰ dawˇ . Ehˇ k'aw˰ , Miˬyehˇ neh nawˬ-ahˇ g'aˬ bi˰ nehˬ taˬ-euˬ lo˰-ehˇ , Laˬ k'aˬ cehˇ-eu Guiˬ lahˬ dawˬ g'aˇ duˬ shaˬ-eu zahˬ-eu jeˬ-ahˇ nawˬ-euˬ shaˬ bymˇ nawˇ daˬ-awˬ .
55001009	Aˬ dui neh mˇ-euˬ shaˇ-euˬ jeˬ baˬ da neh , aˬ yaw˰ aˬ dui-ahˇ ka k'o˰-awˇ aˬ yaw˰-euˬ zaˬ bi pyeu˰ laˇ-euˬ maˬ ngeuˇ-a . Aˬ yaw˰ neh noeˬ taˬ-euˬ jeˬ hawˇ-eu aˬ yaw˰-euˬ guiˬ lahˬ yaw dzahˇ baˬ da neh bi pyeu˰ laˇ-euˬ meh . Mˬ hawˇ-eu miˇ maˬ seu le mi naˆ-ehˇ , Yeˬsuˇ Ka li-ahˇ g'oe-awˇ guiˬ lahˬ yaw dzahˇ k'oeˇ bi˰ taˬ le˰-euˬ meh .
55001010	Ehˇ k'aw˰ , nymˬ-mˇ-aˬ , aˬ dui-euˬ Ka k'o˰-eu g'aˬ pyeu˰-eu Yeˬsuˇ Ka li-ahˇ bi oe-eu la˰ k'oeˇ , guiˬ lahˬ yaw dzahˇ k'oeˇ bya cehˆ ni pah mehˬ nehˬ la˰-euˬ meh . Shiˇ-eu jeˬ-euˬ baoˬ-ahˇ aˬ yaw˰ laˆ byoˆ-awˇ , Laˬ k'aˬ cehˇ-eu Guiˬ lahˬ dawˬ la˰ k'oeˇ mˬ maˬ maˬ byaˆ zaˇ ziˇ deh˰-eu jeˬ pah mehˬ la˰-euˬ meh .
55001011	Laˬ k'aˬ cehˇ-eu Guiˬ lahˬ dawˬ mehˬ-eu g'aˬ k'ehˇ hawˇ-eu mehˬ-eu tsoˆ-eu g'aˬ bi geu˰-eu g'aˇ duˬ , Miˬyehˇ ngaˬ-ahˇ tseˇ doˆ-euˬ meh .
55001012	K'oeˇ-euˬ g'aˇ duˬ , k'ehˬ-eu k'aˆ-eu heu deuˬ-ahˇ ngaˇ daˬ lu˰-eu ma . Ehˇ k'aw˰ , ngaˇ tiˬ paw˰-iˬ maˬ sha˰ dawˇ . A jeˬ miˇ neh ehˇ naˇ , ngaˇ g'oe lu˰-eu g'aˬ aˬ suˇ g'aˬ-a lehˇ ngaˇ siˬ nya-awˇ , aˬ yaw˰ neh ngaˬ-ahˇ a nehˬ taˬ-euˬ jeˬ-ahˇ , Aˇ nah k'oeˇ nah keuˆ laˇ ngeh keuˆ ni aˬ yaw˰ jeˬ hmˬ bo saˆ teh˰-a lehˇ ngaˇ siˬ nya ma .
55001013	Ngaˬ neh nawˬ-ahˇ mehˬ nehˬ tsoˆ nehˬ-euˬ dawˬ k'oeˇ deuˬ-ahˇ nawˇ dzaw geu˰-awˇ caw teh-eu la˰ k'oeˇ , zi˰ dah ni tuˆ tehˬ taˬ-awˇ , Yeˬsuˇ Ka li la˰ k'oeˇ aˬ dui za taˬ-euˬ jah-eu jeˬ hawˇ-eu g'oeˇ-eu gaˬ-eu jeˬ la˰ k'oeˇ jawˇ-awˬ .
55001014	Aˬ dui-euˬ la˰ k'oeˇ jawˇ-eu Muiˬ-eu shawˇ-eu Yaw sahˇ Miˬyehˇ-euˬ baoˬ-ahˇ g'oe-awˇ , nawˬ-ahˇ a nehˬ taˬ-euˬ yaw muiˬ jeˬ-ahˇ jeˬ hmˬ geu˰-awˬ .
55001015	Piˬgeˬluˇ hawˇ-eu Heˬlaˇmoˇjeˬ aˬ nya˰ ahˇ leˇ-ehˇ , Aˬshaˆ miˇ k'ahˬ-ahˇ k'aˇ jawˇ-eu tsawˇ haˬ yawˬ g'aˬ na lu˰ ngaˬ-ahˇ byehˇ dzeh ya˰ jiˇ-euˬ nawˇ siˬ nya lu˰ meh .
55001016	Awˬneˬsiˬpawˬ-euˬ nymˇ jiˇ-ahˇ Sahˬpaˬ Yeˬsuˇ g'awˬ shaˬ gaˬ nehˬ lu˰-uˇ . Aˬ jeˬ miˇ neh ehˇ naˇ , aˬ yaw˰ ngaˬ-euˬ nui ma-ahˇ g'awˬ mya poˆ laˬ k'aˬ bi cehˇ la˰-euˬ meh .
55001017	Ngaˇ tawˬ-ahˇ uˇ gaˇ aˬ yaw˰ maˬ sha˰ dawˇ-a . Loˇ maˆ meuˬ-ahˇ aˬ yaw˰ laˇ keuˆ-euˬ nehˬ-ehˇ ngaˬ-ahˇ maˬ mawˇ k'oeˇ mawˇ ni poˆ-euˬ meh .
55001018	Aˇ nah k'oeˇ nah keuˆ le ngeh , Sahˬpaˬ Yeˬsuˇ aˬ yaw˰-ahˇ g'awˬ shaˬ gaˬ nehˬ lu˰-uˇ . Ngaˇ Eˇpeˇsu meuˬ-ahˇ jawˇ lu˰ ngeh , aˬ yaw˰ ngaˬ-ahˇ aˇ naˆ ni caw ba nehˬ la˰-euˬ nawˇ siˬ nya meh .
55002001	Ngaˬ li-oˇ , Yeˬsuˇ Ka li la˰ k'oeˇ aˬ dui za taˬ-euˬ guiˬ lahˬ yaw dzahˇ baˬ da neh g'aˬ ahˇ-awˬ .
55002002	Tsawˇ kaˬ g'awˬ mya ni-euˬ mehˬ shi ngaˬ neh nawˬ-ahˇ mehˬ nehˬ tsoˆ nehˬ-euˬ dawˬ k'oeˇ deuˬ yuˇ-awˇ , aˬ cawˬ-ahˇ mehˬ nehˬ tsoˆ nehˬ nya-eu jah coeˇ paˬ-ehˇ g'eh-eu tsawˇ haˬ deuˬ-ahˇ a nehˬ-awˬ .
55002003	Yeˬsuˇ Ka li-euˬ saˇ jaˇ zi˰-eu yehˇ tiˬ g'aˬ lo˰-ehˇ , k'ehˬ-eu k'aˆ-eu jeˬ-ahˇ nawˬ-euˬ shaˬ bymˇ nawˇ daˬ-awˬ .
55002004	Guiˇ mˇ lu˰-eu yehˇ aˬ geu g'aˬ maˬ kaˬ , guiˇ ma˰ k'oeˇ taˆ uˆ lahˇ lu˰-eu yaw huiˬ g'aˬ-euˬ nui k'ahˇ mˇ byah maw˰-eu miˇ neh , miˇ k'ahˬ zaˬ deuˬ mˇ-eu shaˇ-eu lo˰-ehˇ maˬ mˇ ni ya dzahˬ tehˬ-eu meh .
55002005	Cehˆ ceh ceh-eu tsawˇ haˬ tiˬ g'aˬ-aˬ , niˇ g'a-eu zahˇ sahˇ k'o˰-ahˇ maˬ caw teh naˇ la˰ sawˬ maˬ za nya-a .
55002006	Leh jeh dui dui-eu deh ma mˇ-eu tsawˇ haˬ tiˬ g'aˬ-aˬ , keuˆ le-euˬ cehˇ la˰ k'oeˇ yawˬ ha-ahˇ o˰-eu shaˬ bymˇ aˬ cawˬ jeˬ hu za-eu meh .
55002007	Ngaˇ ehˇ lu˰-eu gaˇ kawˆ heu deuˬ-ahˇ yaw muiˬ paˬ-ehˇ shaˇ sawˇ haw-awˬ . Aˬ jeˬ miˇ neh ehˇ naˇ , k'oeˇ deuˬ dawˬ tawˆ lu˰-ahˇ nawˇ g'oˆ shaw nya ni , Sahˬpaˬ Yeˬsuˇ caw ba teh˰-a .
55002008	Ngaˬ neh mehˬ-euˬ Laˬ k'aˬ cehˇ-eu Guiˬ lahˬ dawˬ la˰ k'oeˇ ehˇ taˬ-euˬ lo˰-ehˇ , Daˬbiˇ-euˬ tsui˰-ahˇ ta˰-eu shiˇ-euˬ gaˇ g'o˰ deh˰ laˇ-euˬ g'aˬ pyeu˰-eu Yeˬsuˇ Ka li-ahˇ noeˬ keuˆ-awˬ .
55002009	Laˬ k'aˬ cehˇ-eu Guiˬ lahˬ dawˬ mehˬ-eu baˬ da neh , k'ehˬ-eu k'aˆ-eu jeˬ-ahˇ ngaˇ ya daˬ-awˇ , smˇ k'oeˬ tahˇ joe lo˰-ehˇ shmˇ caˆ neh bi pa˰ gaˇ keuˆ-euˬ ma . Ehˇ k'aw˰ , Miˬyehˇ-euˬ dawˬ-ahˇ shmˇ caˆ neh maˬ pa˰ taw˰ nya-a .
55002010	K'oeˇ miˇ neh , Miˬyehˇ neh tseˇ doˆ-euˬ tsawˇ haˬ deuˬ g'aˇ duˬ , yawˬ jeˬ na lu˰-ahˇ ngaˇ daˬ-eu ma . Yeˬsuˇ Ka li baˬ da neh aˬ dui za-euˬ ka k'o˰-eu jeˬ-ahˇ aˬ yaw˰ ma˰ za-awˇ , mˬ maˬ maˬ byaˆ zaˇ ziˇ yaw sheh˰ k'ahˬ sehˇ bi doˆ laˇ nya ni , k'oeˇ lo˰-ehˇ daˬ-eu ma .
55002011	Tsaˬ dui dui-eu dawˬ-aˬ , heu lo˰-ehˇ meh . " Aˬ dui aˬ yaw˰ nehˬ-ehˇ shiˇ naˇ , aˬ yaw˰ nehˬ-ehˇ ya deh˰ teh˰-a .
55002012	Aˬ dui daˬ dzeuˇ oˇ dzeuˇ coeˇ naˇ , aˬ yaw˰ nehˬ-ehˇ ya dzoeˬ teh˰-a . Aˬ dui aˬ yaw˰-ahˇ byehˇ dzeh naˇ , aˬ yaw˰ aˬ dui-ahˇ byehˇ teh˰-a .
55002013	Aˬ dui saˇ jaˇ maˬ zi˰ law k'aw˰ , aˬ yaw˰ saˇ jaˇ zi˰ dui dui meh . Aˬ jeˬ miˇ neh ehˇ naˇ , aˬ yaw˰ saˇ jaˇ zi˰-eu miˇ neh , yawˬ haˇ yawˬ ha maˬ byehˇ dzeh-a . "
55002014	Nawˬ-euˬ tsawˇ haˬ deuˬ-ahˇ gaˇ kawˆ heu ja mehˬ nehˬ-awˇ , dawˬ-ahˇ ta˰ leˇ-eu gaˇ kawˆ tsawˇ pyehˇ pyehˇ-awˇ maˬ ya ja dzaˬ-eu g'aˇ duˬ Miˬyehˇ mehˬ shi yaw k'aˆ k'aˆ-ehˇ mehˬ nehˬ-awˬ . K'oeˇ lo˰-ehˇ g'eh-eu jeˬ-aˬ , gaˇ dahˇ maˬ tsoeˬ-eu uˬ ta˰ , ya gaˬ-eu tsawˇ haˬ deuˬ-ahˇ bi luˬ bi seˇ-iˇ-eu teh˰ meh .
55002015	Yawˬ ha-euˬ gaˇ mˇ-eu g'aˇ duˬ maˬ sha˰ dawˇ-eu gaˇ mˇ zaˬ lo˰-ehˇ maˬ ehˇ , Miˬyehˇ-euˬ yaw tsaˬ yaw dawˇ jeˬ gaˇ kawˆ dawˇ coe ni mehˬ-eu tsawˇ haˬ lo˰-ehˇ maˬ ehˇ , Miˬyehˇ nui k'ahˇ shiˇ dui dui-eu tsawˇ haˬ tiˬ g'aˬ pyeu˰ laˇ ni leh jeh dui dui-awˬ .
55002016	Gaˇ dahˇ maˬ tsoeˬ-eu gaˇ kawˆ ja uˇ-eu jeˬ-ahˇ gaˇ jaw jaw-awˬ . K'oeˇ-aˬ , tsawˇ haˬ zaˬ deuˬ Miˬyehˇ-ahˇ gaˇ mahˇ kaˬ-iˇ ni jahˇ gaˇ duˇ-eu meh .
55002017	K'oeˇ lo˰-ehˇ mehˬ-eu tsoˆ-eu k'oeˇ-aˬ , shaˬ jiˇ-ahˇ dzaˬ joˆ dzeh-eu maˇ k'ehˬ maˇ naˇ-ahˇ duˇ-eu meh . K'oeˇ lo˰-ehˇ mehˬ-eu tsoˆ-eu tsawˇ haˬ nyiˬ g'aˬ-aˬ , Huˬmiˬnehˇ hawˇ-eu Piˇlehˇ aˬ nya˰ meh .
55002018	Aˬ dui g'o˰ deh˰ laˇ-eu jeˬ keuˆ le dzeuˇ-euˬ meh lehˇ ehˇ-eu la˰ k'oeˇ , yaw tsaˬ yaw dawˇ gaˇ ma-ahˇ aˬ yaw˰ ma˰ byehˇ dzeh-awˇ , tsawˇ haˬ tiˬ paˆ na deuˬ-euˬ jah-eu nui ma bi cawˆ-iˇ-eu meh .
55002019	Ehˇ k'aw˰ , Miˬyehˇ neh dawˬ pehˬ zi˰ dah ni gawˬ taˬ-euˬ jeˬ-ahˇ aˬ yaw˰ ma˰ maˬ laˆ luˆ nya-a . Dawˬ pehˬ k'oeˇ-euˬ k'oeˇ taˆ , " Yawˬ ha-euˬ tsawˇ haˬ deuˬ-ahˇ Sahˬpaˬ Miˬyehˇ siˬ nya meh " lehˇ bo˰ taˬ-awˇ , " Sahˬpaˬ Miˬyehˇ-euˬ tsawˇ haˬ ma lehˇ k'aˇ ehˇ-eu deuˬ maˬ tsaˬ maˬ dawˇ-eu jeˬ maˬ mˇ ni ya byehˇ dzeh meh " lehˇ bo˰ taˬ-euˬ meh .
55002020	Nymˇ nymˇ ma tiˬ nymˇ la˰ k'oeˇ k'mˬ maˬ oeˬ tsa˰ g'awˬ mya ni jaˆ-eu meh . Tiˬ deuˬ na-aˬ , pyuˇ hawˇ-eu shuiˇ neh tehˆ taˬ-awˇ , tiˬ deuˬ na-aˬ , daˇ kawˬ hawˇ-eu miˇ tsaˬ neh jahˇ taˬ-euˬ meh . Tiˬ deuˬ na-aˬ , bawˬ-iˬ g'eh ngeh zmˬ-eu g'aˇ duˬ pyeu˰-awˇ , tiˬ deuˬ na-aˬ , aˬ myah myah zmˬ-eu g'aˇ duˬ pyeu˰-eu meh .
55002021	Tsawˇ haˬ tiˬ g'aˬ na , yaw haiˬ jeˬ k'oeˇ deuˬ dawˬ tawˆ lu˰-ahˇ yawˬ haˇ yawˬ ha shawˇ dzeh jiˇ naˇ , huiˬ-eu gaˇ g'aˇ duˬ aˬ yaw˰-ahˇ zmˬ teh˰-a . Aˬ jeˬ miˇ neh ehˇ naˇ , aˬ yaw˰-aˬ , yaw sahˇ g'aˬ-ahˇ g'awˇ mawˇ aˬ nehˬ taˬ-euˬ gaˇ dahˇ tsoeˬ-eu jeˬ pyeu˰-awˇ , yaw muiˬ jeˬ mˇ-eu g'aˇ duˬ bi zmˬ-eu lehˇ lehˬ hmˬ dah taˬ-euˬ jeˬ pyeu˰-eu meh .
55002022	Zaˬ guˬ deuˬ nui k'ahˇ jaˆ-eu jeˬ-ahˇ gaˇ jaw jaw-awˇ , Sahˬpaˬ Yeˬsuˇ-ahˇ caw ba nehˬ la˰ lehˇ kuˇ lu˰-eu nui ma shawˇ jehˆ ni g'eh-eu tsawˇ haˬ deuˬ nehˬ-ehˇ tiˬ kawˆ lo˰-ehˇ , yaw tsaˬ yaw dawˇ jeˬ , jah-eu jeˬ , g'oeˇ-eu gaˬ-eu jeˬ , tsaˬ leˇ dzoeˇ leˇ-eu jeˬ , heu deuˬ g'aˇ duˬ leh jeh dui dui-awˬ .
55002023	Ehˇ k'aw˰ , gaˇ dahˇ maˬ tsoeˬ-eu tsawˇ pyehˇ pyehˇ-eu jeˬ-ahˇ gaˇ mahˇ kaˬ gaˇ neh gaˇ jaw jaw-awˬ . K'oeˇ deuˬ-aˬ , iˬ dehˬ iˬ ceh-ahˇ uˬ duˬ duˬ leˇ meh lehˇ nawˇ siˬ nya meh .
55002024	Sahˬpaˬ Yeˬsuˇ-euˬ zaˬ k'aˆ-aˬ , aˬ cawˬ nehˬ-ehˇ maˬ ya ceh dzaˬ-a . Aˬ yaw˰-aˬ , tsawˇ haˬ yawˬ g'aˬ na lu˰-ahˇ g'awˬ shaˬ ya gaˬ-awˇ , nui ma g'awˬ mahˇ ni taˬ nya-eu muiˬ dui dui-eu mehˬ-eu tsoˆ-eu saˬ laˬ ya bi pyeu˰ meh .
55002025	Yawˬ ha-ahˇ nui ma maˬ tsaˬ-eu tsawˇ haˬ deuˬ-ahˇ nui ma g'awˬ mahˇ ni taˬ-awˇ mehˬ paˇ tsoˆ paˇ nya-eu tsawˇ haˬ ya bi pyeu˰ meh . Aˬ jeˬ miˇ neh ehˇ naˇ , Miˬyehˇ aˬ yaw˰ ma˰-ahˇ bi noeˬ paˇ-awˇ , yaw tsaˬ yaw dawˇ jeˬ-ahˇ bi siˬ nya laˇ gaˇ noeˬ tmˬ k'aˇ za-eu meh .
55002026	K'oeˇ ngeh jawˇ , aˬ yaw˰ ma˰ nui ma-ahˇ noeˬ laˇ-awˇ , aˬ yaw˰ ma˰-ahˇ k'mˇ pa˰-awˇ aˬ yaw˰-euˬ nui noeˬ bi geu˰-euˬ Neh˰ sahˬ paˬ-euˬ lahˇ ju-ahˇ aˬ yaw˰ ma˰ teuˆ lehˆ doˆ nya teh˰-a .
55003001	Aˇ saˬ saˬ-eu aˇ nah a yamˬ la˰ k'oeˇ shaˬ dui dui-eu aˇ yamˬ keuˆ le teh˰-a lehˇ siˬ nya-awˬ .
55003002	Tsawˇ haˬ zaˬ deuˬ-aˬ , yawˬ ha g'aˇ duˬ teh˰-ehˇ shaˇ noe-eu , pyuˇ-ahˇ mehˇ juiˇ juiˇ-eu , k'ahˬ sehˇ jehˆ-eu , nui ma huiˬ-eu mahˇ-eu , aˬ cawˬ-ahˇ yehˬ bawˬ sehˇ lu-ehˇ ehˇ-eu , aˬ da aˬ ma-euˬ ehˇ dawˬ maˬ naˇ haˬ-eu , guiˬ lahˬ-ahˇ maˬ siˬ nya-eu , uˬ duˬ tahˬ-eu zahˇ sahˇ k'o˰-ahˇ maˬ taˬ huiˬ-eu ,
55003003	g'awˬ shaˬ gaˬ-eu maˬ siˬ nya-eu , aˬ cawˬ-ahˇ maˬ deh˰ tsaˬ-eu , ja bu ja doeˇ-eu , daw˰-eu ceh-eu , guˆ laˇ paˬ-ehˇ zuiˆ-eu , yaw muiˬ jeˬ-ahˇ muiˇ-eu ,
55003004	saˇ jaˇ puiˬ-eu , nui ma-ahˇ maˬ noeˬ-eu , nui ma huiˬ-eu , Miˬyehˇ-ahˇ gaˬ-eu naˆ maˬ tseˇ byawˬ g'a mo g'a-eu jeˬ-ahˇ gaˬ-eu ,
55003005	uˬ duˬ tahˬ-eu zahˇ sahˇ k'oˬ-ahˇ la˰ nyiˇ paw teh˰-ehˇ caw teh-awˇ k'oeˇ-euˬ baoˬ-ahˇ maˬ ha geu˰-eu , heu lo˰-ehˇ g'eh-eu tsawˇ haˬ deuˬ pyeu˰ laˇ teh˰-a . K'oeˇ lo˰-ehˇ g'eh-eu tsawˇ haˬ deuˬ-ahˇ gaˇ jaw jaw-awˬ .
55003006	Aˬ yaw˰ maˬ tiˬ paˆ na deuˬ aˬ cawˬ-euˬ nymˇ-ahˇ iˇ-awˇ , iˬ baˇ k'aˆ behˆ kah-awˇ shiˬ shaˬ jiˇ nui loˆ g'awˬ mya jeˬ mehˬ nah caw teh lu˰-eu g'aˬ baˬ-eu zaˬ mi zaˬ deuˬ-ahˇ shuiˇ tawˆ geu˰-eu meh .
55003007	Zaˬ miˬ zaˬ k'oeˇ deuˬ-aˬ , aˇ naˆ ni mehˬ nehˬ k'aw˰ yaw tsaˬ yaw dawˇ jeˬ-ahˇ tiˬ jawˇ-iˬ maˬ siˬ nya laˇ-a .
55003008	Yaˬneˬ hawˇ-eu Yaˬbeˬ aˬ nya˰ Moˇseˬ mehˬ gaˇ maˬ naˇ haˬ geu˰-euˬ lo˰-ehˇ , tsawˇ haˬ k'oeˇ deuˬ yaw tsaˬ yaw dawˇ jeˬ-ahˇ maˬ ha geu˰-a . Aˬ yaw˰ ma˰-euˬ shaˇ noeˬ nya-eu nui ma gaˇ maˬ mˇ ni naˬ leˇ jiˇ-awˇ , jah-eu jeˬ-ahˇ smˬ-iˇ-euˬ tsawˇ haˬ pyeu˰-eu meh .
55003009	Ehˇ k'aw˰ , aˬ yaw˰ ma˰ g'awˬ mahˇ ni iˇ g'eh k'aˇ maˬ za-a . Aˬ jeˬ miˇ neh ehˇ naˇ , aˬ yaw˰ ma˰ aˇ naˆ ni dzawˬ-eu gaˇ kawˆ tsawˇ haˬ yawˬ g'aˬ na lu˰ siˬ duˬ mawˇ duˬ teh˰-a . K'oeˇ-aˬ , Yaˬneˬ hawˇ-eu Yaˬbeˬ aˬ nya˰ pyeu˰ dzeuˇ ya˰-euˬ gaˇ duˇ-eu meh .
55003010	Ehˇ k'aw˰ nawˇ-aˬ , ngaˬ-euˬ mehˬ nah caw teh-awˇ dzaw geu˰ lu˰-eu tsawˇ haˬ pyeu˰-eu meh . Ngaˬ neh mehˬ-euˬ tsoˆ-euˬ jeˬ , ngaˬ neh deh˰ mehˬ jawˇ mehˬ-euˬ jeˬ , ngaˬ neh noeˬ-euˬ jeˬ , ngaˬ-euˬ jah-eu jeˬ , ngaˬ-euˬ nui ma mahˇ-eu jeˬ , ngaˬ-euˬ g'oeˇ-eu gaˬ-eu jeˬ , ngaˇ daˬ coeˇ oˇ coeˇ-eu jeˬ ,
55003011	k'ehˬ-eu k'aˆ-eu jeˬ-ahˇ ya daˬ-euˬ jeˬ , ya shaˬ ya zahˬ-euˬ jeˬ , heu deuˬ-ahˇ nawˇ dzaw geu˰-euˬ meh . Aˬdiˇawˬ meuˬ , Iˇgawˇniˇ meuˬ , Loˇdaˬlaˇ meuˬ , heu deuˬ la˰ k'oeˇ ngaˬ-euˬ k'oeˇ taˆ aˬ joˆ-ehˇ keuˆ le-awˇ , guˆ dui dui laˇ paˬ-ehˇ g'eh-eu k'ehˬ-eu k'aˆ-eu jeˬ-ahˇ ngaˇ aˇ naˆ ni daˬ dzeuˇ oˇ dzeuˇ-euˬ gaˇ kawˆ nawˇ siˬ nya meh . Yeˬsuˇ ngaˬ-ahˇ bi buˬ-iˇ la˰-euˬ meh .
55003012	Yeˬsuˇ Ka li la˰ k'oeˇ Miˬyehˇ-ahˇ yaw zeu baw baw-ehˇ k'aˇ deh˰-eu tsawˇ haˬ yawˬ g'aˬ na lu˰ k'ehˬ-eu k'aˆ-eu jeˬ-ahˇ ya daˬ teh˰-a .
55003013	Haiˬ-eu tsawˇ haˬ deuˬ hawˇ-eu jaˬ myaw˰ mehˇ shuiˇ deuˬ-aˬ , ngehˬ jawˇ ngehˬ doeˇ dzehˬ laˇ-awˇ , aˬ cawˬ-ahˇ mehˇ shuiˇ shuiˇ-eu lo˰-ehˇ yawˬ ha-ahˇ mehˇ shuiˇ bi shuiˇ gaˇ ya daˬ teh˰-a .
55003014	Ehˇ k'aw˰ nawˇ-aˬ , nawˬ-ahˇ mehˬ nehˬ-euˬ lo˰-ehˇ zi˰ dah ni jah duˬ taˬ-euˬ yaw tsaˬ yaw dawˇ jeˬ-ahˇ maˬ byehˇ dzeh ni tuˆ tehˬ taˬ-awˬ . Nawˬ-ahˇ mehˬ nehˬ tsoˆ nehˬ-euˬ tsawˇ haˬ deuˬ aˬ suˇ g'aˬ-a lehˇ nawˇ siˬ nya meh .
55003015	Nawˇ nyiˇ ngeh neh Muiˬ-eu shawˇ-eu Jaˇli˰-ahˇ siˬ nya-euˬ gaˇ taˬ ngehˇ . Jaˇli˰ k'oeˇ-aˬ , Yeˬsuˇ Ka li-ahˇ jah-eu la˰ k'oeˇ ka k'o˰-eu jeˬ za ni sheuˬ g'eh-eu zaˬ siˬ tsawˇ gahˇ nawˬ-ahˇ bi˰ nehˬ la˰-euˬ meh .
55003016	Jaˇli˰ dawˬ kawˬ dawˬ tawˆ lu˰ Miˬyehˇ neh bi noeˬ doˆ-eu la˰ k'oeˇ bo˰ doˆ taˬ-euˬ jeˬ pyeu˰-awˇ , yaw tsaˬ yaw dawˇ jeˬ mehˬ-eu tsoˆ-eu g'aˇ duˬ maˬ ehˇ , iˬ baˇ-ahˇ toeˬ mehˬ-eu g'aˇ duˬ maˬ ehˇ , maˬ tsaˬ-eu jeˬ-ahˇ mehˬ paˇ tsoˆ paˇ-eu g'aˇ duˬ maˬ ehˇ , yaw tsaˬ yaw dawˇ dawˇ-ehˇ deh˰ ni mehˬ-eu tsoˆ-eu g'aˇ duˬ maˬ ehˇ , gaˇ dahˇ tsoeˬ dui dui-eu meh .
55003017	K'oeˇ baˬ da neh , Miˬyehˇ gaˇ mˇ-eu tsawˇ haˬ-aˬ , byah dui nya dui dui-eu tsawˇ haˬ pyeu˰-awˇ , yaw muiˬ jeˬ dawˬ tawˆ lu˰-ahˇ mˇ nya ni Jaˇli˰ dawˬ kawˬ-ahˇ g'oe-awˇ dzaw bym taˬ-euˬ tsawˇ haˬ pyeu˰-eu meh .
55004001	Miˬyehˇ-euˬ mehˬ shi hawˇ-eu , deh˰ lu˰-eu tsawˇ haˬ hawˇ-eu shiˇ dzeuˇ-euˬ tsawˇ haˬ deuˬ-ahˇ yaˇ k'aˬ daˇ nehˬ-eu Sahˬpaˬ geu˰-awˇ uˆ lahˇ le-eu lehˇ g'eh-eu Yeˬsuˇ Ka li-euˬ mehˬ shi , ngaˇ nawˬ-ahˇ heu lo˰-ehˇ dawˬ bi˰-eu ma .
55004002	Miˬyehˇ dawˬ kawˬ mehˬ-awˬ . Aˇ yamˬ tsaˬ ngeh maˬ ehˇ , maˬ tsaˬ ngeh maˬ ehˇ , leh jeh-awˇ mehˬ-awˬ . Yaw lehˬ-ahˇ toeˬ mehˬ-awˬ . Yaw k'aˆ k'aˆ-ehˇ mehˬ paˇ tsoˆ paˇ-awˬ . G'aˬ bi˰-awˬ . Nui ma g'awˬ mahˇ ni taˬ-awˇ mehˬ nehˬ tsoˆ nehˬ-awˬ .
55004003	Tsaˬ-eu muiˬ-eu jah-eu jeˬ-ahˇ tsawˇ haˬ zaˬ maˬ naˇ haˬ geu˰-ehˇ , yawˬ ha-euˬ nui noeˬ nui loˆ mehˬ nah iˇ-eu la˰ k'oeˇ , yawˬ ha naˇ haˬ maw˰-eu jeˬ mehˬ nehˬ la˰-eu saˬ laˬ g'awˬ mya ni aˬ yaw˰ ma˰ poˆ uiˬ teh˰-a .
55004004	Yaw tsaˬ yaw dawˇ jeˬ-ahˇ aˬ yaw˰ ma˰ maˬ naˇ haˬ-ehˇ , aˬ poeˬ dawˬ oeˇ ja gaˇ teh˰-ehˇ naˇ haˬ teh˰-a .
55004005	Ehˇ k'aw˰ nawˇ-aˬ , aˬ jeˬ pyeu˰ k'aw˰ yawˬ ha-euˬ nui ma-ahˇ g'aˬ leˇ-awˇ , shaˬ-eu zahˬ-eu jeˬ-ahˇ daˬ-eu la˰ koeˇ Laˬ k'aˬcehˇ-eu Guiˬ lahˬ dawˬ mehˬ mehˬ-ehˇ , Miˬyehˇ-euˬ zaˬ k'aˆ tiˬ g'aˬ lo˰-ehˇ nawˬ-euˬ gaˇ-ahˇ yaw muiˬ paˬ-ehˇ mˇ-awˬ .
55004006	Ngaˇ-aˬ , ngaˬ-euˬ g'awˇ mawˇ ya lawˇ nehˬ-eu aˇ yamˬ keuˆ le-euˬ meh . Miˇ tsaˬ k'oeˇ taˆ yaw deh˰ deh˰-eu jeˬ-ahˇ byehˇ ya˰-awˇ ya g'o˰ leˇ-eu aˇ yamˬ nymˬ-mˇ keuˆ le taˬ-euˬ meh .
55004007	Cehˆ ceh ceh-eu heu la˰ k'oeˇ , ngaˇ k'aˇ g'eh nya-eu lo˰-ehˇ cehˆ-euˬ ma . Aˇ saˬ saˬ ngeh keuˆ ni cehˆ-awˇ , jah-eu jeˬ-ahˇ zi˰ dah ni tuˆ tehˬ lu˰-eu ma .
55004008	Cehˆ ceh ceh gaˇ g'aˬ leˇ-euˬ deuˬ-ahˇ bi˰-eu la˰ sawˬ , ngaˬ-euˬ g'aˇ duˬ lehˬ hmˬ taˬ-euˬ meh . La˰ sawˬ k'oeˇ-aˬ , Miˬyehˇ-ahˇ tsaˬ leˇ tsahˇ leˇ-euˬ la˰ sawˬ pyeu˰-eu meh . Aˇ nah k'oeˇ nah keuˆ le ngeh , tsaˬ-eu dawˇ-eu Yaˇ k'aˬ daˇ-eu g'aˬ pyeu˰-eu Sahˬpaˬ Yeˬsuˇ ngaˬ-ahˇ la˰ sawˬ k'oeˇ bi˰ nehˬ la˰ teh˰a . Ngaˬ-ahˇ teh˰-ehˇ maˬ ngeuˇ ni , aˬ yaw˰ g'o˰ doˆ le gaˇ g'oeˇ-eu gaˬ-eu la˰ k'oeˇ k'aˇ lo˰ lu˰-eu tsawˇ haˬ dawˬ tawˆ lu˰-ahˇ bi˰ teh˰-a .
55004009	Ngaˇ jawˇ gaˇ yaw kawˇ-ehˇ laˇ keuˆ nya ni leh jeh-awˬ .
55004010	Deˬmaˆ-aˬ , heu ziˇ-ahˇ ta˰-eu miˇ tsaˬ heu-ahˇ gaˬ-eu miˇ neh , ngaˬ-ahˇ byehˇ dzeh ya˰-awˇ Teˇsaˬloˇni meuˬ-ahˇ iˇ-euˬ meh . Gaˬleˬgeˬ g'aˬ-aˬ , Gaˬlaˬtiˆ miˇ k'ahˬ-ahˇ iˇ-awˇ , Tiˇtuˆ g'aˬ-aˬ , Daˬlaˬmaˬdiˇ miˇ k'ahˬ-ahˇ iˇ-euˬ meh .
55004011	Luˇka˰ tiˬ g'aˬ teh˰-ehˇ ngaˬ nehˬ-ehˇ jawˇ ya˰-euˬ meh . Nawˇ laˇ ngeh Maˬkuˆ-ahˇ sheuˬ la˰-awˬ . Aˬ jeˬ miˇ neh ehˇ naˇ , ngaˇ gaˇ mˇ gaˇ aˬ yaw˰ caw ba nya-eu meh .
55004012	Duˇjiˇ-ahˇ Eˇpeˇsu meuˬ-ahˇ k'ehˇ g'eh-euˬ ma .
55004013	Nawˇ laˇ ngeh , Daˬloˇ meuˬ-ahˇ Gaˬpuˆ jawˇ gaˇ bi jaˆ-euˬ ngaˬ-euˬ pehˇ k'ahˬ k'oeˇ kahˇ tiˬ poˆ yuˇ la˰-awˬ . Sahˬ bo˰ paˇ yoˆ k'oeˇ deuˬ k'aw˰ yuˇ la˰-awˬ . Shaˬ k'oˆ sahˬ bo˰ paˇ yoˆ k'oeˇ deuˬ maˬ ngehˇ ni yuˇ la˰-awˬ .
55004014	Ba jiˬ geu˰-eu Aˬleˬsaˬduˇ k'oeˇ g'aˬ ngaˬ-ahˇ yaw k'aˆ-ehˇ jahˇ doeˇ nehˬ la˰-euˬ meh . Aˬ yaw˰ neh k'aˇ jahˇ nehˬ la˰-euˬ lo˰-ehˇ , Sahˬpaˬ Yeˬsuˇ aˬ yaw˰-ahˇ jahˇ k'o˰ nehˬ teh˰-a .
55004015	Aˬ yaw˰-ahˇ yaw k'aˆ-ehˇ yahˇ-awˬ . Aˬ jeˬ miˇ neh ehˇ naˇ , aˬ dui Miˬyehˇ dawˬ kawˬ mehˬ gaˇ aˬ yaw˰ muiˇ-eu meh .
55004016	Yaˇ k'aˬ daˇ duˬ-ahˇ ngaˬ-euˬ gaˇ kawˆ yaw beh poˆ ngaˇ ciˬ daˬ leˇ ngeh , yawˬ g'aˬ na lu˰ ngaˬ-ahˇ byehˇ dzeh nehˬ la˰-euˬ meh . Aˬ yaw˰ ma˰-ahˇ Miˬyehˇ iˬ baˇ pyehˬ lu˰-uˇ .
55004017	Ehˇ k'aw˰ , Sahˬpaˬ Yeˬsuˇ ngaˬ nehˬ-ehˇ jawˇ-awˇ , ngaˬ-ahˇ g'aˬ bi˰ nehˬ la˰-euˬ meh . K'oeˇ miˇ neh , Yuˇdaˆ tsawˇ haˬ maˬ ngeuˇ-eu deuˬ-ahˇ Miˬyehˇ dawˬ kawˬ nui k'ahˇ tiˬ shiˇ ya mehˬ ya˰-euˬ ma . K'oeˇ uˬ ta˰ , ngaˬ-ahˇ seh˰-eu g'aˇ duˬ yaˇ k'aˬ maˬ daˇ nehˬ la˰ ni ya dzeuˇ-iˇ-euˬ ma .
55004018	Yaw haiˬ jeˬ dawˬ tawˆ lu˰ la˰ k'oeˇ Sahˬpaˬ Yeˬsuˇ ngaˬ-ahˇ ka k'o˰ nehˬ la˰-awˇ , aˬ yaw˰-euˬ mˬ taˆ Miˇk'ahˬ-ahˇ sheuˬ k'o˰ daˆ le˰ teh˰-a . Mˬ maˬ maˬ byaˆ zaˇ ziˇ aˬ yaw˰ yaw sheh˰ k'ahˬ sehˇ huiˬ lu˰-uˇ . Aˬ miˬ .
55004019	Biˇgiˇla hawˇ-eu Aˬguˇla-ahˇ maˬ ehˇ , Awˬneˬsiˬpawˬ-euˬ nymˇ jiˇ-ahˇ maˬ ehˇ , ngaˇ dawˬ cawˬ puˬ ahˇ le˰-eu ma .
55004020	EˇLaˬduˇ-aˬ , Gawˇliˬtu meuˬ-ahˇ jawˇ ya˰-euˬ meh . Tawˇpiˇmuˆ g'aˬ-aˬ , jawˇ saˇ maˬ doˆ-eu miˇ neh Meˬleˬduˇ meuˬ-ahˇ bi jawˇ ya˰-euˬ ma .
55004021	Tsahˬ gaˆ maˬ ahˇ le mi naˆ-ehˇ laˇ keuˆ nya ni leh jeh-awˬ . Uˇbuˇluˇ , Puˇbeˬ , Liˇnmˇ , Gaˬlawˇdiˇ aˬ ha ma˰ nawˬ-ahˇ dawˬ cawˬ puˬ ahˇ le˰-euˬ meh . Aˬ yui˰ aˬ nyiˇ Ka li zaˬ dawˬ tawˆ lu˰ k'aw˰ , dawˬ cawˬ puˬ ahˇ le˰-euˬ meh .
55004022	Nawˬ-euˬ nui ma la˰ k'oeˇ Sahˬpaˬ Yeˬsuˇ jawˇ lu˰-uˇ . Miˬyehˇ-euˬ guiˬ lahˬ yaw dzahˇ naw ma˰ dawˬ tawˆ lu˰ k'oeˇ taˆ jaˆ lu˰-uˇ .
56001001	Miˬyehˇ-euˬ zaˬ k'aˆ hawˇ-eu Yeˬsuˇ Ka li-euˬ g'aˬ k'ehˇ pyeu˰-eu ngaˇ Pawˇluˆ heu lo˰-ehˇ sahˬ bo˰ bo˰ ahˇ le˰-eu ma . Miˬyehˇ neh tseˇ doˆ-euˬ tsawˇ haˬ deuˬ-euˬ jah-eu jeˬ-ahˇ caw dehˬ caw toˆ nehˬ-awˇ , aˬ dui-euˬ uˬ duˬ tahˬ-eu zahˇ sahˇ k'o˰ heu neh mehˬ taˬ tsoˆ taˬ-euˬ yaw tsaˬ yaw dawˇ jeˬ-ahˇ siˬ nya laˇ ni sheuˬ g'eh nehˬ-eu g'aˇ duˬ , ngaˬ-ahˇ tseˇ doˆ-awˇ k'ehˇ g'eh le˰-euˬ meh .
56001002	K'oeˇ-aˬ , mˬ maˬ maˬ byaˆ zaˇ ziˇ deh˰-eu jeˬ-ahˇ noeˬ tmˬ-eu jeˬ k'oeˇ taˆ dawˬ pehˬ taˬ taˬ-euˬ meh . Jaˬ myaw˰ maˬ myaw˰-eu Miˬyehˇ-aˬ , aˇ yamˬ-ahˇ maˬ beh mi naˆ-ehˇ , deh˰-eu jeˬ k'oeˇ aˬ dui-ahˇ bi˰ ma lehˇ saˇ jaˇ dzaˬ taˬ-euˬ meh .
56001003	K'oeˇ naˇ , aˇ yamˬ aˇ law tsaˬ laˇ ngeh , aˬ yaw˰-euˬ guiˬ lahˬ dawˬ la˰ k'oeˇ deh˰-eu jeˬ k'oeˇ pah mehˬ nehˬ la˰-euˬ meh . Gaˇ kawˆ k'oeˇ ja mehˬ-eu g'aˇ duˬ ngaˬ-ahˇ a nehˬ la˰ taˬ-euˬ lo˰-ehˇ , aˬ dui-euˬ Ka k'o˰-eu g'aˬ pyeu˰-eu Miˬyehˇ neh dawˬ k'aˇ bi˰ la˰-euˬ lo˰-ehˇ ngaˇ mehˬ lu˰-eu ma .
56001004	Jah-eu jeˬ la˰ k'oeˇ ngaˬ nehˬ-ehˇ tiˬ gaˇ ta˰-eu ngaˬ li-ahˇ duˇ-eu Tiˇtuˆ jawˇ gaˇ sahˬ bo˰ bo˰ ahˇ la˰-eu ma . Aˬ da Miˬyehˇ hawˇ-eu aˬ dui-euˬ Ka k'o˰-eu g'aˬ pyeu˰-eu Yeˬsuˇ Ka li-euˬ guiˬ lahˬ yaw dzahˇ hawˇ-eu nui saˇ o˰-eu jeˬ , nawˬ-euˬ k'oeˇ taˆ jaˆ lu˰-uˇ .
56001005	Maˬ mˇ luiˆ dah-euˬ gaˇ deuˬ mˇ luiˆ-eu g'aˇ duˬ maˬ ehˇ , iˇ jaw lahˇ la˰ k'oeˇ jaˆ-eu meuˬ yawˬ meuˬ na lu˰ la˰ k'oeˇ Ka li zaˬ aˇ muˇ-ahˇ sheuˬ g'eh nehˬ-eu aˬ yui˰ aˬ tsu deuˬ tseˇ doˆ nehˬ-eu g'aˇ duˬ maˬ ehˇ , Gaˬlaˬdeˬ iˇ jaw lahˇ la˰ k'oeˇ nawˬ-ahˇ ngaˇ bi jawˇ ya˰-euˬ ma .
56001006	Ka li zaˬ aˇ muˇ-ahˇ sheuˬ g'eh-eu tsawˇ haˬ-aˬ , iˬ baˇ taˬ k'aˇ maˬ za-eu tsawˇ haˬ ya bi pyeu˰ meh . Miˬ zaˬ tiˬ g'aˬ teh˰-ehˇ ya bi baw-awˇ , aˬ yaw˰-euˬ zaˬ deuˬ k'aw˰ Ka li-ahˇ jah-eu tsawˇ haˬ ya bi pyeu˰ meh . Ehˇ dawˬ maˬ naˇ haˬ-eu aˬ dzawˬ aˇ gah gah-eu zaˬ deuˬ maˬ ya bi pyeu˰-a .
56001007	Ka li zaˬ aˇ muˇ-ahˇ sheuˬ g'eh-eu tsawˇ haˬ deuˬ-aˬ , Miˬyehˇ-euˬ gaˇ-ahˇ haw-eu pyaˆ-eu tsawˇ haˬ pyeu˰-eu miˇ neh , iˬ baˇ taˬ k'aˇ maˬ ya bi za-a . Yawˬ ha-euˬ nui noeˬ geu˰-eu , nui ma nymˇ-eu , aˬ ga˰ dzaˇ uiˇ dawˇ yeh˰-eu , aˬ cawˬ-ahˇ daw˰-eu ceh-eu , pyuˇ-ahˇ mehˇ juiˇ juiˇ-eu , heu lo˰-ehˇ g'eh-eu tsawˇ haˬ maˬ ya bi pyeu˰-a .
56001008	Daˬ yah-ahˇ yaw muiˬ-ehˇ ha-awˇ , muiˬ-eu jaˬ-eu jeˬ-ahˇ gaˬ-eu tsawˇ haˬ ya bi pyeu˰ meh . Nui ma taˬ nya-eu , nui ma dawˇ-eu , muiˬ-eu shawˇ-eu , yawˬ ha-euˬ nui ma-ahˇ g'aˬ leˇ-eu , heu lo˰-ehˇ g'eh-eu tsawˇ haˬ ya bi pyeu˰ meh .
56001009	Jah-eu jeˬ-ahˇ tsaˬ-eu jah coeˇ paˬ-ehˇ g'eh-eu Miˬyehˇ dawˬ kawˬ-ahˇ zi˰ dah ni ya tuˆ tehˬ taˬ-eu meh . K'oeˇ lo˰-ehˇ tuˆ tehˬ taˬ-eu la˰ k'oeˇ , maˇ maˇ ni tsaˬ-eu jeˬ mehˬ-awˇ aˬ cawˬ-ahˇ g'aˬ bi˰ nehˬ nya-eu uˬ ta˰ , maˬ naˇ haˬ geu˰-eu tsawˇ haˬ deuˬ-ahˇ aˬ yaw˰ ma˰-euˬ yaw lehˬ mawˇ leˇ ni toeˬ mehˬ nya-eu tsawˇ haˬ ya bi pyeu˰ meh .
56001010	Aˬ jeˬ miˇ neh ehˇ naˇ , ehˇ dawˬ maˬ naˇ haˬ-eu uˬ ta˰ , gaˇ dahˇ maˬ tsoeˬ-eu jeˬ ja-eu la˰ k'oeˇ aˬ cawˬ-ahˇ mehˇ shuiˇ shuiˇ-awˇ tsahˇ pyawˇ-eu tsawˇ haˬ g'awˬ mya ni jawˇ-eu meh . K'oeˇ lo˰-ehˇ g'eh-eu tsawˇ haˬ deuˬ-aˬ , k'aˆ k'aˆ ni Yuˇdaˆ tsawˇ haˬ-euˬ zahˇ sahˇ k'o˰ tawˬ-awˇ Ka li zaˬ pyeu˰ laˇ-euˬ k'oeˇ deuˬ meh .
56001011	Aˬ yaw˰ maˬ-ahˇ k'oeˇ lo˰-ehˇ maˬ bi ja ni ya laˆ tsoeˬ meh . Aˬ jeˬ miˇ neh ehˇ naˇ , aˬ yaw˰ ma˰ sha˰ dawˇ-eu maˬ baw ni pyuˇ poˆ-awˇ , maˬ mehˬ k'mˬ-eu jeˬ mehˬ-eu la˰ k'oeˇ nymˇ jiˇ jiˇ lah ni laˆ cawˆ-eu meh .
56001012	" Gaˬlaˬdeˬ iˇ jaw lahˇ-ahˇ jawˇ-eu tsawˇ haˬ deuˬ-aˬ , jaˬ myaw˰ myaw˰-eu , jeˬ zaˬ yaw haiˬ lo˰-ehˇ deh˰-eu , yaw doeˇ doeˇ-awˇ dzaˬ yeh˰ dawˇ yeh˰ dzaˬ boˆ dawˇ boˆ boˆ-eu , heu lo˰-ehˇ g'eh-eu tsawˇ haˬ teh˰ meh " lehˇ , Miˬyehˇ g'aˇ duˬ ngehˬ dah-eu aˬ yaw˰ ma˰-euˬ tsawˇ haˬ tiˬ g'aˬ neh ehˇ taˬ-euˬ dawˬ jaˆ-eu meh .
56001013	K'oeˇ lo˰-ehˇ ehˇ taˬ-euˬ k'oeˇ tsaˬ-eu meh . K'oeˇ miˇ neh , aˬ yaw˰ ma˰ jah-eu zi˰ laˇ nya ni yaw k'aˆ k'aˆ-ehˇ dehˬ-awˇ mehˬ nehˬ-awˬ .
56001014	Yuˇdaˆ tsawˇ haˬ-euˬ aˬ poeˬ dawˬ oeˇ deuˬ hawˇ-eu , yaw tsaˬ yaw dawˇ jeˬ-ahˇ byehˇ dzeh-euˬ tsawˇ haˬ deuˬ-euˬ zahˇ dawˬ k'o˰ dawˬ deuˬ-ahˇ aˬ yaw˰ ma˰ byehˇ dzeh nya ni , k'oeˇ lo˰-ehˇ mehˬ nehˬ-awˬ .
56001015	Shawˇ jehˆ ni g'eh-eu tsawˇ haˬ deuˬ g'aˇ duˬ , yawˬ jeˬ na lu˰ yaw shawˇ meh . Ehˇ k'aw˰ , maˬ jah-eu jaw˰-eu tsawˇ haˬ deuˬ g'aˇ duˬ-aˬ , yaw shawˇ tiˬ jeˬ-iˬ maˬ jaˆ-a . Aˬ jeˬ miˇ neh ehˇ naˇ , aˬ yaw˰ ma˰-euˬ nui ma maˬ ehˇ , noeˬ siˬ nya-eu jeˬ maˬ ehˇ , dawˬ tawˆ lu˰ yaw jaw˰ meh .
56001016	Aˬ yaw˰ ma˰ Miˬyehˇ-ahˇ siˬ nya ma lehˇ ehˇ-eu k'aw˰ , aˬ yaw˰ ma˰ mˇ-eu shaˇ-eu k'oeˇ lo˰-ehˇ maˬ ngeuˇ-a . Aˬ yaw˰ ma˰-aˬ , bye dui dui laˇ paˬ-ehˇ g'eh-eu , ehˇ dawˬ maˬ naˇ haˬ-eu tsawˇ haˬ deuˬ pyeu˰-awˇ , yaw muiˬ jeˬ mˇ-eu tiˬ paw˰-iˬ maˬ geuˇ-a .
56002001	Ehˇ k'aw˰ , nawˇ-aˬ , tsaˬ-eu muiˬ-eu jah-eu jeˬ-ahˇ tsaˬ leˇ-eu jeˬ ya mehˬ ya tsoˆ meh .
56002002	Tsawˇ mawˬ tsawˇ k'aˆ deuˬ-ahˇ , nui ma taˬ nya ni maˬ ehˇ , aˬ cawˬ yaw zeu baw paˬ-ehˇ deh˰ nya ni maˬ ehˇ , yawˬ ha-euˬ nui ma-ahˇ g'aˬ leˇ ni maˬ ehˇ , tsaˬ-eu muiˬ-eu jah-eu jeˬ ahˇ laˇ ni maˬ ehˇ , g'oeˇ-eu gaˬ-eu jeˬ ahˇ laˇ ni maˬ ehˇ , daˬ coeˇ oˇ coeˇ-eu nui ma ahˇ laˇ ni maˬ ehˇ , mehˬ nehˬ-awˬ .
56002003	K'oeˇ lo˰-ehˇ duˇ ni , tsawˇ k'aˆ k'aˆ laˇ-euˬ zaˬ miˬ zaˬ deuˬ-ahˇ k'aw˰ , muiˬ-eu shawˇ-eu zaˬ miˬ zaˬ deuˬ lo˰-ehˇ deh˰ nya jawˇ nya ni mehˬ nehˬ-awˬ . A cawˬ gaˇ kawˆ ja bu ja doeˇ-eu tsawˇ haˬ hawˇ-eu aˬ ga˰ dzaˇ uiˇ-euˬ zaˬ k'aˆ maˬ ya bi pyeu˰ ni , yaw muiˬ jeˬ mehˬ-eu tsoˆ-eu tsawˇ haˬ ya bi pyeu˰ meh .
56002004	Aˬ yaw˰ ma˰-aˬ , aˇ k'o˰ maˬ k'awˆ laˇ-euˬ zaˬ miˬ zaˬ deuˬ yawˬ ha-euˬ k'aˬ dzeˇ zaˬ hawˇ-eu zaˬ deuˬ-ahˇ gaˬ nya laˇ ni mehˬ-eu tsoˆ-eu tsawˇ haˬ ya bi pyeu˰ meh .
56002005	Aˇ k'o˰ maˬ k'awˆ laˇ-euˬ zaˬ miˬ zaˬ k'oeˇ deuˬ yawˬ ha-euˬ nui ma-ahˇ g'aˬ leˇ-awˇ , muiˬ-eu nymˇ sahˇ aˬ ma deuˬ pyeu˰ laˇ-eu la˰ k'oeˇ k'aˬ dzeˇ zaˬ-euˬ la˰ o˰ aw˰ nya laˇ-eu miˇ neh , Miˬyehˇ-euˬ guiˬ lah dawˬ-ahˇ aˬ cawˬ ja bu ja doeˇ k'aˇ maˬ za-ehˇ pyeu˰ laˇ ni aˬ yaw˰ ma˰ ya mehˬ ya tsoˆ-eu meh .
56002006	K'oeˇ lo˰-ehˇ duˇ ni , aˇ k'o˰ maˬ k'awˆ laˇ-euˬ aˬ da da k'aˇ deuˬ-ahˇ k'aw˰ , yawˬ ha-euˬ nui ma-ahˇ g'aˬ leˇ nya ni g'aˬ bi˰ nehˬ-awˬ .
56002007	Yawˬ jeˬ na lu˰ la˰ k'oeˇ , nawˬ-ahˇ aˬ cawˬ yaw muiˬ jeˬ dzaw geu˰ paˬ-ehˇ deh˰ mehˬ jawˇ mehˬ nehˬ-awˬ . Nawˇ mehˬ nehˬ tsoˆ nehˬ ngeh , nui ma keuˆ-eu la˰ k'oeˇ dawˇ coe ni mehˬ nehˬ-awˬ .
56002008	Nawˬ-ahˇ muiˇ-eu tsawˇ haˬ deuˬ aˬ dui-ahˇ ja bu ja doeˇ k'aˇ maˬ za ni bi sha˰ dawˇ-iˇ pa-ehˇ , yaw lehˬ maˬ poˆ doˆ nya-eu tsaˬ-eu muiˬ-eu dawˬ deuˬ zmˬ-awˇ mehˬ-awˬ tsoˆ-awˬ .
56002009	Zaˬ k'aˆ deuˬ yawˬ ha-euˬ baw leˬ ehˇ dawˬ naˇ haˬ-awˇ , yawˬ jeˬ na lu˰ la˰ k'oeˇ baw leˬ deuˬ nui k'ahˇ shiˇ ni ya deh˰-awˇ , dawˬ poˆ maˬ ya poˆ-a lehˇ mehˬ nehˬ-awˬ .
56002010	K'oeˇ uˬ ta˰ , baw leˬ deuˬ-euˬ myawˬ maˬ ya k'oeˬ-eu u˰ ta˰ , aˬ myah lu˰ muiˬ-awˇ saˇ jaˇ zi˰-eu gaˆ kawˆ ya deh˰ mehˬ nehˬ meh lehˇ mehˬ nehˬ-awˬ . Aˬ yaw˰ ma˰ k'aˇ mˇ k'aˇ shaˇ-eu jeˬ la˰ k'oeˇ , aˬ dui-euˬ Ka k'o˰-eu g'aˬ pyeu˰-eu Miˬyehˇ-euˬ gaˇ kawˆ mehˬ-eu tsoˆ-eu heu aˇ naˆ ni muiˬ-eu jeˬ pyeu˰-eu gaˇ kawˆ aˬ cawˬ mawˇ nya ni , k'oeˇ lo˰-ehˇ mehˬ nehˬ tsoˆ nehˬ-awˬ .
56002011	Aˬ jeˬ miˇ neh ehˇ naˇ , tsawˇ haˬ zaˬ dawˬ tawˆ lu˰-ahˇ ka k'o˰-eu g'aˇ duˬ , Miˬyehˇ aˬ yaw˰-euˬ guiˬ lahˬ yaw dzahˇ pah mehˬ la˰-euˬ meh .
56002012	Guiˬ lahˬ yaw dzahˇ k'oeˇ aˬ dui-ahˇ heu lo˰-ehˇ mehˬ nehˬ tsoˆ nehˬ la˰-euˬ meh . Miˬyehˇ-ahˇ yaw zeu maˬ baw-eu yaw deh˰ deh˰-eu jeˬ hawˇ-eu shiˬ shaˬ jiˇ-euˬ nui noeˬ nui loˆ-ahˇ byehˇ dzeh-eu g'aˇ duˬ maˬ ehˇ , miˇ tsaˬ heu k'oeˇ taˆ deh˰ ngeh yawˬ ha-euˬ nui ma-ahˇ g'aˬ leˇ-awˇ , nui ma yaw dawˇ dawˇ-ehˇ deh˰-eu la˰ k'oeˇ Miˬyehˇ-ahˇ yaw zeu baw-awˇ ,
56002013	aˬ dui-euˬ huiˬ dui dui-eu Miˬyehˇ hawˇ-eu Ka k'o˰-eu g'aˬ pyeu˰-eu Yeˬsuˇ Ka li-euˬ yaw sheh˰ k'ahˬ sehˇ doˆ le-eu Aˇ nah k'oeˇ nah-ahˇ noeˬ tmˬ-awˇ dawˬ-eu g'aˇ duˬ mehˬ nehˬ la˰-euˬ meh .
56002014	Maˬ muiˬ maˬ jaˬ-eu jeˬ dawˬ tawˆ lu˰ la˰ k'oeˇ aˬ dui-ahˇ aˬ yaw˰ ka k'o˰-awˇ , aˬ yaw˰-ahˇ teh˰-ehˇ ta˰-eu muiˬ-eu shawˇ-eu tsawˇ haˬ hawˇ-eu , yaw muiˬ jeˬ mˇ maw˰-eu nui ma ahˇ-eu tsawˇ haˬ bi pyeu˰ laˇ-eu g'aˇ duˬ , aˬ yaw˰-euˬ g'awˇ mawˇ aˬ dui-ahˇ bi˰ nehˬ la˰-euˬ meh .
56002015	Gaˇ kawˆ heu deuˬ mehˬ nehˬ tsoˆ nehˬ-awˬ . G'aˬ bi˰ ngeh maˬ ehˇ , dehˬ dehˬ-ehˇ mehˬ paˇ tsoˆ paˇ ngeh maˬ ehˇ , baoˬ tiˬ byah ni zmˬ-awˬ . Aˬ cawˬ tiˬ g'aˬ-iˬ nawˬ-ahˇ ta bi taˬ nyiˇ .
56003001	Sahˬ paˬ sahˬ ma deuˬ hawˇ-eu uˆ lahˇ-eu deuˬ-euˬ la˰ oˆ yaw muiˬ-ehˇ jawˇ-awˇ , aˬ yaw˰ ma˰-euˬ ehˇ dawˬ naˇ haˬ-eu la˰ k'oeˇ , yaw muiˬ jeˬ dawˬ tawˆ lu˰-ahˇ mˇ-eu lehˇ lehˬ hmˬ taˬ-eu g'aˇ duˬ nawˬ-euˬ tsawˇ haˬ deuˬ maˬ ya ngehˇ ni ja noeˬ nehˬ-awˬ .
56003002	Aˬ cawˬ-ahˇ ja bu ja doeˇ-eu jeˬ maˬ mˇ-ehˇ , tsaˬ leˇ dzoeˇ leˇ-eu la˰ k'oeˇ cawˬ cawˬ ta˰-eu uˬ ta˰ , tsawˇ haˬ yawˬ g'aˬ na lu˰ k'oeˇ taˆ nui ma nahˬ yu ni taˬ-awˬ lehˇ aˬ yaw˰ ma˰-ahˇ ehˇ nehˬ-awˬ .
56003003	Aˬ jeˬ miˇ neh ehˇ naˇ , aˬ dui k'aw˰ dzeuˇ laˇ ngeh aˬ dzawˬ aˇ gah gah-awˇ , ehˇ dawˬ maˬ naˇ haˬ-euˬ uˬ ta˰ , yaw lehˬ yaw ca jeˬ-ahˇ mˇ-euˬ ma . Shiˬ shaˬ jiˇ-euˬ nui noeˬ nui loˆ hawˇ-eu byawˬ g'a mo g'a-eu g'awˬ mya jeˬ-euˬ zaˬ k'aˆ geu˰ dzeuˇ ya˰-euˬ ma . Aˬ cawˬ-ahˇ myaˆ naˆ-euˬ uˬ ta˰ , coeˬ-eu ciˆ-eu jeˬ mˇ dzeuˇ ya˰-euˬ tsawˇ haˬ deuˬ pyeu˰-eu ma . Aˬ cawˬ aˬ dui-ahˇ bye-awˇ , aˬ dui k'aw˰ aˬ cawˬ-ahˇ bye-euˬ ma .
56003004	Ehˇ k'aw˰ , aˬ dui-euˬ Ka k'o˰-eu g'aˬ pyeu˰-eu Miˬyehˇ-euˬ g'awˬ shaˬ gaˬ-eu jeˬ hawˇ-eu g'oeˇ-eu gaˬ-eu jeˬ aˬ dui-ahˇ pah mehˬ nehˬ la˰ ngeh , aˬ yaw˰ aˬ dui-ahˇ ka k'o˰ nehˬ la˰-euˬ meh .
56003005	Aˬ dui-ahˇ ka k'o˰ nehˬ la˰-euˬ k'oeˇ-aˬ , aˬ dui yaw muiˬ jeˬ mˇ-euˬ miˇ neh maˬ ngeuˇ-ehˇ , aˬ yaw˰-euˬ g'awˬ shaˬ gaˬ-eu jeˬ baˬ da neh Muiˬ-eu shawˇ-eu Yaw sahˇ-ahˇ g'oe-awˇ ka k'o˰ nehˬ la˰-euˬ jeˬ pyeu˰-eu meh . Yaw sahˇ Miˬyehˇ aˬ dui-ahˇ yaw shui˰ bi deh˰ paˇ la˰-awˇ , aˬ dui-euˬ iˬ baˇ tsiˬ shawˇ nehˬ la˰-eu la˰ k'oeˇ , deh˰-eu yaw shui˰ bi˰ la˰-euˬ meh .
56003006	Miˬyehˇ-aˬ , aˬ dui-euˬ Ka k'o˰-eu g'aˬ pyeu˰-eu Yeˬsuˇ Ka li-ahˇ g'oe-eu la˰ k'oeˇ , aˬ dui-euˬ k'oeˇ taˆ Muiˬ-eu shawˇ-eu Yaw sahˇ Miˬyehˇ tiˬ byah tiˬ lo˰ shehˆ daˆ nehˬ la˰-euˬ meh .
56003007	Miˬyehˇ-euˬ guiˬ lahˬ yaw dzahˇ baˬ da neh , aˬ dui Miˬyehˇ-ahˇ tsaˬ leˇ tsahˇ leˇ-awˇ , aˬ dui noeˬ tmˬ taˬ-euˬ mˬ maˬ maˬ byaˆ zaˇ ziˇ deh˰-eu jeˬ-ahˇ za nya ni , k'oeˇ lo˰-ehˇ shehˆ daˆ nehˬ la˰-euˬ jeˬ pyeu˰-eu meh .
56003008	Heu-aˬ , tsaˬ dui dui-eu dawˬ pyeu˰-eu meh . Miˬyehˇ-ahˇ jah-eu tsawˇ haˬ deuˬ , tsawˇ haˬ yawˬ g'aˬ na lu˰ g'aˇ duˬ muiˬ-awˇ , gaˇ dahˇ tsoeˬ-eu jeˬ pyeu˰-eu aˬ cawˬ g'aˇ duˬ yaw muiˬ jeˬ mˇ nehˬ-eu jeˬ-ahˇ shaˇ noeˬ-awˇ leh jeh laˇ ni , gaˇ kawˆ heu deuˬ-ahˇ nawˇ yaw k'aˆ k'aˆ-ehˇ bi mehˬ maw˰-eu ma .
56003009	Ehˇ k'aw˰ , gaˇ dahˇ maˬ tsoeˬ-eu jeˬ-ahˇ tsawˇ pyehˇ pyehˇ-eu , tsui˰ gui gui-ehˇ pyehˇ-eu , ceh dzaˬ-eu , Zahˇdawˬ k'o˰ dawˬ gaˇ kawˆ ja dzaˬ-eu , heu deuˬ-ahˇ yahˇ-awˬ . Heu-aˬ , gaˇ dahˇ maˬ tsoeˬ-eu uˬ ta˰ , guiˬ lahˬ maˬ baw-a .
56003010	Aˇ muˇ biˇ paˆ-eu lehˇ leh jeh-eu tsawˇ haˬ-ahˇ , k'aˇ teˬ-eu nyiˬ poˆ keuˆ ni mehˬ nehˬ-awˇ , maˬ naˇ haˬ geu˰ naˇ , byehˇ tsehˆ tsehˆ-awˬ .
56003011	K'oeˇ Lo˰-ehˇ g'eh-eu tsawˇ haˬ-aˬ , bahˬ dui dui meh lehˇ nawˇ siˬ nya meh . Aˬ yaw˰-euˬ iˬ baˇ-aˬ , aˬ yaw˰ lehˬ-eu gaˇ kawˆ saˇ kiˇmeh .
56003012	Aˬdeˬmaˇ hawˇ-eu Diˇjiˇ aˬ nya˰ tiˬ g'aˬ-ahˇ ngaˇ k'ehˇ g'eh le˰ naˇ , Niˇgawˇbaˬliˇ meuˬ-ahˇ leh jeh-awˇ laˇ keuˆ-awˬ . Aˬ jeˬ miˇ neh ehˇ naˇ , tsahˬ gaˆ yamˬ-ahˇ ngaˇ k'oeˇ gaˇ jawˇ-eu g'aˇ duˬ noeˬ tsehˆ taˬ-euˬ ma .
56003013	Zahˇ dawˬ k'o˰ dawˬ siˬ nya dui dui-eu Seˬnaˇ hawˇ-eu Aˬpawˇluˆ aˬ nya˰ gaˇ ma doˆ-iˇ nya ni k'aˇ g'eh nya-eu lo˰-ehˇ caw ba nehˬ-awˇ , aˬ yaw˰ nya˰ k'aˇ loˬ-eu jeˬ tiˬ poˆ haw nehˬ-awˬ .
56003014	Maˇ maˇ ni loˬ gaˇ caw ba nehˬ nya-eu g'aˇ duˬ , aˬ dui-euˬ tsawˇ haˬ deuˬyaw muiˬ jeˬ-ahˇ mˇ nya laˇ ni bi leh jeh-eu loˬ meh . Gaˇ dahˇ maˬ tsoeˬ ni maˬ ya bi deh˰-a .
56003015	Ngaˬ nehˬ-ehˇ jawˇ-eu tsawˇ haˬ dawˬ tawˆ lu˰ nawˬ-ahˇ dawˬ cawˬ puˬ ahˇ le˰-euˬ meh . Nga ma˰ dawˬ cawˬ puˬ ahˇ le˰-euˬ meh lehˇ , Ka li-ahˇ jah-eu cawˬ deuˬ-ahˇ tiˬ poˆ tsa˰ gaˬ nehˬ-awˬ . Miˬyehˇ-euˬ guiˬ lahˬ yaw dzahˇ naw ma˰ dawˬ tawˆ lu˰ k'oeˇ taˆ jaˆ lu˰-uˇ .
57001001	Yeˬsuˇ Ka li g'aˇ duˬ tawˬ-ahˇ uˇ lu˰-eu ngaˇ Pawˇluˆ hawˇ-eu , aˬ nyiˇ Tiˆmoˇseˬ nga nya˰ , Tiˬ kawˆ lo˰-ehˇ gaˇ mˇ cawˬ pyeu˰-eu Piˇleˇmoˬ jawˇ gaˇ maˬ ehˇ ,
57001002	nawˬ-euˬ nymˇ-ahˇ tahˬ dzoeˇ-awˇ uˬ duˬ tahˬ lu˰-eu Ka li zaˬ aˇ muˇ-ahˇ maˬ ehˇ , nga nya˰-euˬ dmˇ ma lo˰-ehˇ g'eh-eu Aˬbiˇ-ahˇ maˬ ehˇ , yehˇ tiˬ g'aˬ lo˰-ehˇ Ka li g'aˇ duˬ gaˇ mˇ-eu nga nya˰-euˬ cawˬ Aˬgiˇpuˆ jawˇ gaˇ maˬ ehˇ , sahˬ bo˰ heu ta˰ bo˰ ahˇ la˰-eu ma .
57001003	Aˬ dui-euˬ Aˬda Miˬyehˇ hawˇ-eu Sahˬpaˬ Yeˬsuˇ Ka li-euˬ guiˬ lahˬ yaw dzahˇ hawˇ-eu nui saˇ o˰-eu jeˬ , naw ma˰ k'oeˇ taˆ jaˆ lu˰-uˇ .
57001004	Aˬ nyiˇ Piˇleˇmoˬ-oˇ , ngaˇ guiˬ lahˬ k'aˇ shaˇ ngeh nawˬ-ahˇ noeˬ keuˆ-awˇ ngaˬ-euˬ Miˬyehˇ-euˬ guiˬ lahˬ-ahˇ ja ceuˬ-eu ma .
57001005	Aˬ jeˬ miˇ neh ehˇ naˇ , Miˬyehˇ-euˬ tsawˇ haˬ dawˬ tawˆ lu˰-ahˇ nawˇ gaˬ-eu gaˇ kawˆ hawˇ-eu , Sahˬpaˬ Yeˬsuˇ-ahˇ nawˇ jah-eu gaˇ kawˆ ngaˇ ya gaˬ-euˬ ma .
57001006	Nawˇ hawˇ-eu nga ma˰ yaw kaˬ jah-eu la˰ k'oeˇ cawˬ cawˬ ta˰-eu heu-aˬ , Ka li la˰ k'oeˇ za-euˬ guiˬ lahˬ yawˬ jeˬ na lu˰-ahˇ aˬ dui siˬ nya dzehˬ laˇ-eu g'aˇ duˬ pyeu˰ ni ngaˇ guiˬ lahˬ shaˇ-eu ma .
57001007	Gaˬ-eu aˬ nyiˇ Piˇleˇmoˬ-oˇ , nawˬ-euˬ g'oeˇ-eu gaˬ-eu jeˬ baˬ da neh ngaˇ laˬ k'aˬ cehˇ dui dui-awˇ , nui ma la˰k'oeˇ g'aˬ paˇ ahˇ dzehˬ laˇ-eu miˇ-a . Nawˇ baˬ da neh Miˬyehˇ-euˬ tsawˇ haˬ dawˬ tawˆ lu˰ laˬ k'aˬ cehˇ-eu meh .
57001008	Miˬyehˇ-euˬ tsawˇ haˬ deuˬ-ahˇ nawˇ k'oeˇ lo˰-ehˇ gaˬ-eu miˇ neh , Ka li la˰ k'oeˇ ngaˇ nawˬ-euˬ aˇ doˆ pyeu˰-eu lo˰-ehˇ , mˇ paˬ-ehˇ g'eh-eu jeˬ-ahˇ nawˇ mˇ-eu g'aˇ duˬ , k'aˬ duˬ ni dawˬ bi˰ nya-eu tsawˇ haˬ ma .
57001009	Ehˇ k'aw˰ , ngaˇ nawˬ-ahˇ gaˬ-eu miˇ neh , dawˬ bi˰-eu jeˬ-ehˇ maˬ ngeuˇ ni , nahˬ yu ni shaˇ ju-eu ma . Ngaˇ-aˬ , Yeˬsuˇ Ka li-euˬ dah zaˇ ngehˬ zaˬ tmˇ zaˬ geu˰ lu˰-eu Pawˇluˆ pyeu˰-eu uˬ ta˰-ehˇ , aˬ yaw˰-euˬ g'aˇ duˬ nymˬ-mˇ tawˬ-ahˇ uˇ lu˰-eu tsawˇ haˬ tiˬ g'aˬ pyeu˰-eu k'aw˰ , nawˬ-ahˇ dawˬ maˬ bi˰ ni shaˇ ju-eu jeˬ pyeu˰-eu ma .
57001010	K'oeˇ miˇ neh , Ka li la˰ k'oeˇ ngaˬ-euˬ aˬ li pyeu˰-eu Awˬneˬsiˬmuˇ g'aˇ duˬ nawˬ-ahˇ heu lo˰-ehˇ shaˇ-eu ma . Ngaˇ tawˬ-ahˇ uˇ lu˰ ngeh guiˬ lahˬ sa˰ laˇ paw aˬ yaw˰-euˬ aˬ da pyeu˰ laˇ-euˬ ma lehˇ ehˇ nya ma .
57001011	Dzeuˇ laˇ ngeh , aˬ yaw˰ nawˬ-euˬ g'aˇ duˬ gaˇ dahˇ maˬ tsoeˬ-a . Ehˇ k'aw˰ nymˬ-mˇ-aˬ , nawˬ-euˬ g'aˇ duˬ maˬ ehˇ , ngaˬ-euˬ g'aˇ duˬ maˬ ehˇ , gaˇ dahˇ tsoeˬ-eu tsawˇ haˬ tiˬ g'aˬ pyeu˰ laˇ-euˬ meh .
57001012	Nymˬ-mˇ aˬ yaw˰-ahˇ nawˇ jawˇ gaˇ bi g'o˰ laˇ-eu ma . Aˬ yaw˰-ahˇ ngaˇ gaˬ dui dui-eu ma .
57001013	Laˬ k'aˬ cehˇ-eu Guiˬ lahˬ dawˬ g'aˇ duˬ ngaˇ tawˬ-ahˇ uˇ lu˰ ngeh nawˬ-euˬ dah zaˇ ngaˬ-ahˇ bi caw ba-eu g'aˇ duˬ , aˬ yaw˰-ahˇ ngaˬ nehˬ-ehˇ bi jawˇ maw˰ dui dui nya .
57001014	Ehˇ k'aw˰ , ngaˬ-ahˇ caw ba nehˬ la˰ lehˇ nawˬ-ahˇ ngaˇ maˬ kaˬ naˬ maw˰ nya . Nawˇ nui ma keuˆ-awˇ caw ba nehˬ la˰-eu jeˬ-ahˇ teh˰-ehˇ ngaˇ geu˰ maw˰-eu ma . K'oeˇ miˇ neh , nawˇ nui ma maˬ tsaˬ-eu jeˬ-ahˇ ngaˇ maˬ mˇ .
57001015	Awˬneˬsiˬmuˇ nawˬ nehˬ-ehˇ tiˬ k'ehˬ tiˬ yamˬ maˬ jawˇ ni cehˆ-euˬ miˇ neh , nawˬ nehˬ-ehˇ aˬ myah lu˰ paˇ bi jawˇ k'o˰ maw˰ law hawˇ maˬ siˬ .
57001016	Nymˬ-mˇ-aˬ , aˬ yaw˰ zaˬ k'aˆ tiˬ g'aˬ loˆ ni teh˰ maˬ paˇ ngeuˇ meh . Ka li la˰ k'oeˇ aˬ dui-euˬ aˬ yui˰ a˰ nyiˇ tiˬ g'aˬ lo˰-ehˇ pyeu˰ laˇ-euˬ meh . Aˬ yaw˰-aˬ , ngaˬ-euˬ g'aˇ duˬ gaˇ dahˇ tsoeˬ dui dui-eu meh . Ngaˬ-euˬ g'aˇ duˬ gaˇ dahˇ tsoeˬ-eu naˆ maˬ tseˇ , nawˬ-euˬ g'aˇ duˬ , zaˬ k'aˆ tiˬ g'aˬ lo˰-ehˇ maˬ ehˇ , Sahˬpaˬ Yeˬsuˇ la˰ k'oeˇ aˬ yui˰ a˰ nyiˇ tiˬ g'aˬ lo˰-ehˇ maˬ ehˇ , gaˇ dahˇ tsoeˬ dzehˬ teh˰-a .
57001017	K'oeˇ miˇ neh , nawˇ ngaˬ-ahˇ nawˬ-euˬ gaˇ mˇ cawˬ ma lehˇ sawˇ naˇ , ngaˬ-ahˇ ha geu˰ nehˬ la˰-eu lo˰-ehˇ aˬ yaw˰-ahˇ ha geu˰ nehˬ-awˬ .
57001018	Aˬ yaw˰ nawˬ-ahˇ tiˬ jeˬ paˬ mˇ lehˬ taˬ jaˆ-eu maˬ kaˬ , tiˬ jeˬ paˬ yuˇ na˰ taˬ-euˬ jaˆ-eu maˬ kaˬ , dawˬ tawˆ lu˰ ngaˇ pi jiˇ ma .
57001019	Ngaˬ-euˬ aˬ la˰ neh ngaˇ heu lo˰-ehˇ bo˰-eu ma . Ngaˇ Pawˇluˆ nawˬ-ahˇ tsoeˬ k'o˰ nehˬ ma . ( Nawˬ-euˬ mawˇ do do lah-ehˇ ngaˬ-ahˇ dziˇ dzoˆ na˰ lu˰-eu gaˇ kawˆ ngaˇ maˬ paˇ ehˇ ma . )
57001020	K'oeˇ miˇ neh , ngaˬ-euˬ aˬ nyiˇ-oˇ , Sahˬpaˬ Yeˬsuˇ-euˬ myaˆ pyawˬ-ahˇ haw-awˇ , ngaˇ nui ma saˇ ni tiˬ poˆ mˇ nehˬ la˰-awˬ .
57001021	Ngaˇ sahˬ bo˰ heu ta˰ bo˰-awˇ shaˇ-eu lo˰-ehˇ nawˇ mˇ nehˬ la˰ teh˰-a lehˇ jah-eu ma . K'oeˇ naˆ maˬ tseˇ k'aw˰ mˇ nehˬ la˰ teh˰-a lehˇ ngaˇ siˬ nya ma .
57001022	K'oeˇ uˬ ta˰ , ngaˇ jawˇ-eu g'aˇ duˬ kuˆ lawˆ tiˬ lawˆ lehˬ hmˬ nehˬ la˰-awˬ . Aˬ jeˬ miˇ neh ehˇ naˇ , naw ma˰-euˬ guiˬ lahˬ shaˇ dawˬ-ahˇ naˇ haˬ-eu la˰ k'oeˇ , Miˬyehˇ ngaˬ-ahˇ naw ma˰ jawˇ gaˇ bi g'o˰ laˇ teh˰-a lehˇ ngaˇ noeˬ tmˬ taˬ-euˬ ma .
57001023	Yeˬsuˇ Ka li g'aˇ duˬ ngaˬ nehˬ-ehˇ tawˬ-ahˇ uˇ lu˰-eu Iˇbaˬpaˬlaˇ neh naw ma˰-ahˇ dawˬ cawˬ puˬ ahˇ la˰-euˬ meh .
57001024	K'oeˇ lo˰-ehˇ duˇ ni , ngaˬ-euˬ gaˇ mˇ cawˬ deuˬ pyeu˰-eu Maˬkuˆ , Aˬliˬdaˬguˇ , Deˬmaˆ , Luˇka˰ aˬ ha oeˬ g'aˬ k'aw˰ , naw ma˰-ahˇ dawˬ cawˬ puˬ-ahˇ la˰-euˬ meh .
57001025	Sahˬpaˬ Yeˬsuˇ Ka li-euˬ guiˬ lahˬ yaw dzahˇ naw ma˰ yawˬ g'aˬ na lu˰ k'oeˇ taˆ jaˆ lu˰-uˇ .
58001001	Aˇ hu ba , Miˬyehˇ g'aˇ duˬ ngehˬ dah-eu deuˬ-ahˇ g'oe-eu la˰ k'oeˇ , aˬ dui-euˬ aˬ poeˬ aˬ bawˇ deuˬ-ahˇ Miˬyehˇ g'awˬ mya poˆ , g'awˬ mya jeˬ dawˬ ngehˬ cawˬ-euˬ meh .
58001002	Ehˇ k'aw˰ , aˇ saˬ saˬ-eu aˇ yamˬ pyeu˰-eu heu ziˇ la˰ k'oeˇ , aˬ yaw˰-euˬ Zaˬmaˇ-ahˇ g'oe-awˇ aˬ dui-ahˇ dawˬ ngehˬ cawˬ-euˬ meh . Mˬ hawˇ-eu miˇ dawˬ tawˆ lu˰-ahˇ Miˬyehˇ beh ngeh , Zaˬmaˇ-ahˇ g'oe-awˇ beh-euˬ meh . Zaˬmaˇ-aˬ , aˇ saˬ saˬ ngeh k'aˇ jawˇ k'aˇ jaˆ-eu jeˬ dawˬ tawˆ lu˰-ahˇ jeˬ biˇ za-euˬ g'aˬ pyeu˰ ni Miˬyehˇ neh tseˇ doˆ-euˬ meh .
58001003	Aˬ yaw˰-euˬ la˰ k'oeˇ Miˬyehˇ-euˬ yaw sheh˰ k'ahˬ sehˇ bya doˆ lu˰-awˇ , Miˬyehˇ-ahˇ duˇ duˇ deh˰ deh˰ pyeu˰-eu meh . Baoˬ huiˬ dui dui-eu aˬ yaw˰-euˬ dawˬ-ahˇ g'oe-awˇ , mˬ hawˇ-eu miˇ dawˬ tawˆ lu˰-ahˇ haw lu˰ pyaˆ lu˰-eu meh . Tsawˇ haˬ zaˬ-ahˇ Miˬyehˇ iˬ baˇ pyehˬ nehˬ nya ni mˇ g'aˬ shaˇ g'aˬ-awˇ , Dawˬ tawˆ k'oeˇ taˆ Baoˬ huiˬ-eu g'aˬ pyeu˰-eu Miˬyehˇ-euˬ aˇ maˇ paw , mˬ k'oeˇ taˆ aˬ yaw˰ nuiˇ lu˰-eu meh .
58001004	Miˬyehˇ neh Zaˬmaˇ-ahˇ bi˰ taˬ-euˬ tsawˇ myahˇ-aˬ , mˬ taˆ g'aˬ k'ehˇ deuˬ-ahˇ bi˰ taˬ-euˬ tsawˇ myahˇ naˆ maˬ tseˇ huiˬ dzehˬ mahˇ dzehˬ-eu lo˰-ehˇ , Zaˬmaˇ-aˬ , mˬ taˆ g'aˬ k'ehˇ deuˬ naˆ maˬ tseˇ huiˬ-eu mahˇ-eu meh .
58001005	" Nawˇ ngaˬ-euˬ Zaˬmaˇ ma . Iˬ nah ngaˇ nawˬ Da ma " lehˇ , mˬ taˆ g'aˬ k'ehˇ tiˬ g'aˬ-ahˇ-iˬ Miˬyehˇ maˬ ehˇ nehˬ haw-aˬ . " Ngaˇ aˬ yaw˰-euˬ Aˬda pyeu˰-awˇ , aˬ yaw˰ ngaˬ-euˬ Zaˬmaˇ ma " lehˇ , mˬ taˆ g'aˬ k'ehˇ tiˬ g'aˬ na-euˬ g'aˇ duˬ Miˬyehˇ neh ehˇ taˬ-euˬ maˬ jaˆ-a .
58001006	Ehˇ k'aw˰ , aˬ yaw˰-euˬ aˬ li aˬ yui˰ yui˰ saˬ g'aˬ pyeu˰-eu Zaˬmaˇ-ahˇ miˇ tsaˬ k'oeˇ taˆ bi oe-eu lehˇ g'eh ngeh , " Miˬyehˇ-euˬ mˬ taˆ g'aˬ k'ehˇ deuˬ , yaw˰-ahˇ uˬ duˬ ya tahˬ jiˇ meh " lehˇ , Miˬyehˇ ehˇ-euˬ meh .
58001007	Ehˇ k'aw˰ , mˬ taˆ g'aˬ k'ehˇ deuˬ-ahˇ-aˬ , " Miˬyehˇ-euˬ mˬ taˆ g'aˬ k'ehˇ deuˬ , jaˬ lehˇ lo˰-ehˇ bi pyeu˰-iˇ-awˇ , aˬ yaw˰-euˬ zaˬ k'aˆ deuˬ-ahˇ-aˬ , miˬ dzaˬ miˬ lmˇ bi pyeu˰-iˇ meh " lehˇ , Miˬyehˇ neh ehˇ taˬ-euˬ jaˆ-eu meh .
58001008	Ehˇ k'aw˰ , Zaˬmaˇ-euˬ gaˇ kawˆ Miˬyehˇ neh heu lo˰-ehˇ ehˇ taˬ-euˬ meh . " Miˬyehˇ-oˇ , nawˬ-euˬ miˇ k'ahˬ , mˬ maˬ maˬ byaˆ zaˇ ziˇ zi˰ meh . Nawˬ-euˬ tsawˇ haˬ deuˬ k'oeˇ taˆ nawˇ , yaw tsaˬ yaw dawˇ neh uˆ lahˇ meh .
58001009	Yaw tsaˬ yaw dawˇ-ahˇ nawˇ gaˬ-awˇ , yaw lehˬ jeˬ-ahˇ nawˇ bye-eu meh . K'oeˇ baˬ da neh nawˬ-euˬ miˬ yehˇ , Miˬ yehˇ neh nawˬ-ahˇ tseˇ doˆ-awˇ , nawˬ-euˬ cawˬ deuˬ-ahˇ bi˰ taˬ-euˬ , laˬ k'aˬ cehˇ-eu jeˬ byah k'aˇ-eu , ciˬ huiˬ nehˬ-eu jeˬ naˆ maˬ tseˇ , huiˬ dzehˬ-eu ciˬ huiˬ nehˬ-eu jeˬ , aˬ yaw˰ nawˬ-ahˇ bi˰ nehˬ-euˬ meh . "
58001010	Aˬ yaw˰ heu lo˰-ehˇ paˇ ehˇ taˬ-euˬ meh . Aˇ dahˬ beh ngeh miˇ tsaˬ heu-ahˇ , Sahˬpaˬ Miˬyehˇ nawˇ beh-euˬ meh . K'oeˇ taˆ jaˆ-eu mˬ k'oeˇ deuˬ-ahˇ , nawˬ-euˬ aˬ la˰ neh beh-euˬ meh .
58001011	K'oeˇ deuˬ dawˬ tawˆ lu˰ byoˆ jiˇ k'aw˰ , nawˇ tiˬ jawˇ-iˬ maˬ byoˆ-iˇ-a . Dm g'aˬ dm lmˇ yaw cehˇ lo˰-ehˇ , k'oeˇ deuˬ dawˬ tawˆ cehˇ-iˇ teh˰-a .
58001012	Pehˇ k'ahˬ byaˆ dmˇ k'o˰-eu lo˰-ehˇ , k'oeˇ deuˬ-ahˇ nawˇ byaˆ dmˇ k'o˰-awˇ , mehˬ tsoeˬ jawˇ paˇ paˇ-eu lo˰-ehˇ , yaw shui˰ bi beˬ paˇ jiˇ teh˰-a . Ehˇ k'aw˰ nawˇ maˬ poˆ maˬ paˇ-ehˇ , nawˬ-euˬ ziˇ maˬ jiˇ le nya-a .
58001013	' Nawˇ aˬ kuiˇ bi cawˬ daˆ-eu lehˇ , nawˬ-euˬ aˬ kuiˇ pehˬ zaˬ uˬ moˆ , muiˇ-eu deuˬ ngaˇ sheuˬ taˬ ngeh keuˆ , ngaˬ-euˬ aˇ maˇ paw nuiˇ-awˬ'lehˇ , mˬ taˆ g'aˬ k'ehˇ tiˬ g'aˬ-ahˇ-iˬ , Miˬ yehˇ ehˇ nehˬ-euˬ maˬ jaˆ-a . "
58001014	Toˆ-ehˇ ngeuˇ naˇ , mˬ taˆ g'aˬ k'ehˇ deuˬ aˬ jeˬ-a . Aˬ yaw˰ ma˰-aˬ , ka k'o˰-eu jeˬ za-eu tsawˇ haˬ deuˬ-ahˇ bi caw ba-eu g'aˇ duˬ Miˬyehˇ neh k'ehˇ g'eh le˰-euˬ , aˬ yaw˰-euˬ gaˇ mˇ-eu yaw sahˇ deuˬ pyeu˰-eu meh .
58002001	K'oeˇ miˇ neh , aˬ dui-ahˇ yawˬ paw yawˬ maˬ bi tsahˇ jiˆ g'eh-eu g'aˇ duˬ , aˬ dui ya gaˬ taˬ-euˬ yaw tsaˬ yaw dawˇ jeˬ-ahˇ heu naˆ maˬ tseˇ zi˰ dah ni ya tuˆ tehˬ taˬ meh .
58002002	Aˬ dui-euˬ aˬ poeˬ aˬ bawˇ deuˬ-ahˇ mˬ taˆ g'aˬ k'ehˇ deuˬ neh bi˰ nehˬ-euˬ dawˬ deuˬ-aˬ , tsaˬ-eu dawˇ-eu dawˬ pyeu˰-awˇ , maˬ naˇ haˬ geu˰-eu tsawˇ haˬ deuˬ-aˬ , yawˬ ha-ahˇ geuˇ-eu lo˰-ehˇ k'ehˬ nehˬ k'aˆ nehˬ gaˇ ya daˬ-eu meh .
58002003	Toˆ-ehˇ ngeuˇ naˇ , heu naˆ naˆ-ehˇ huiˬ-eu ka k'o˰-eu jeˬ heu-ahˇ aˬ dui myaˆ haw maˬ cawˬ naˇ , k'ehˬ-eu k'aˆ-eu jeˬ-ahˇ aˬ joˆ-ehˇ dzeuˇ-iˇ nya nmˇ . Ka k'o˰-eu gaˇ kawˆ heu , Sahˬpaˬ Yeˬsuˇ neh jeˬ huˬ ehˇ nehˬ la˰-awˇ , k'aˇ ya gaˬ-euˬ tsawˇ haˬ deuˬ tsaˬ meh lehˇ saˇ kiˇ kamˬ-eu meh .
58002004	Miˬyehˇ aˬ yaw˰ k'aw˰ , aˬ yaw˰ nui ma k'aˇ tsaˬ-eu lo˰-ehˇ , zahˬ leˇ paˬ-ehˇ g'eh-eu jeˬ hawˇ-eu k'aˆ jeˬ-ehˇ g'eh-eu g'awˬ mya jeˬ mˇ-eu uˬ ta˰ , Yaw sahˇ Miˬyehˇ neh bi˰-euˬ la˰ sawˬ deuˬ-ahˇ bi za-eu la˰ k'oeˇ , aˬ yaw˰ ma˰ nehˬ-ehˇ saˇ kiˇ caw kamˬ lu˰-eu meh .
58002005	Miˬyehˇ-aˬ , nymˬ-mˇ aˬ dui ja lu˰-eu , aˬ kaˇ keuˆ le-eu lehˇ g'eh-eu miˇ tsaˬ tahˬ k'awˇ yaw shui˰ k'oeˇ-ahˇ , mˬ taˆ g'aˬ k'ehˇ deuˬ neh bi uˆ lahˇ-eu lehˇ g'eh-eu maˬ ngeuˇ-a .
58002006	Ehˇ k'aw˰ , Jaˇli˰ la˰ k'oeˇ heu lo˰-ehˇ tiˬ tsahˇ ehˇ taˬ-euˬ meh . " Miˬyehˇ-oˇ tsawˇ haˬ zaˬ g'aˇ duˬ , nawˇ shaˇ noeˬ shaˇ sawˇ nehˬ paˬ-ehˇ , tsawˇ haˬ zaˬ aˬ jeˬ-a . Yaw˰ ma˰ g'aˇ duˬ k'ahˇ k'o˰ paˬ-ehˇ , tsawˇ haˬ zaˬ aˬ jeˬ-a .
58002007	Tiˬ k'ehˬ tiˬ yamˬ la˰ k'oeˇ nawˬ neh , mˬ taˆ g'aˬ k'ehˇ deuˬ-euˬ la˰ oˆ , aˬ yaw˰-ahˇ yuˇ awˆ nehˬ-euˬ meh . Yaw sheh˰ k'ahˬ sehˇ huiˬ dui dui-eu , ciˬ huiˬ ciˬ mahˇ-eu shuiˇ uˬ k'oˆ , aˬ yaw˰-ahˇ nawˇ nyeh˰ k'oˆ nehˬ-awˇ ,
58002008	K'aˇ jawˇ k'aˇ jaˆ-eu jeˬ k'oeˇ taˆ , uˆ lahˇ-eu g'aˬ bi geu˰-euˬ meh . " Miˬyehˇ neh tsawˇ haˬ zaˬ-ahˇ , " k'aˇ jawˇ k'aˇ jaˆ-eu jeˬ dawˬ tawˆ lu˰ k'oeˇ taˆ uˆ lahˇ-eu g'aˬ " bi geu˰-euˬ meh lehˇ ehˇ taˬ-euˬ meh . Heu-aˬ , k'aˇ jawˇ k'aˇ jaˆ-eu yawˬ jeˬ na lu˰ ahˇ leˇ jiˇ-eu meh lehˇ , bya cehˆ ni ehˇ maw˰-eu meh . Ehˇ k'aw˰ , k'aˇ jawˇ k'aˇ jaˆ-eu jeˬ dawˬ tawˆ lu˰ k'oeˇ taˆ tsawˇ haˬ zaˬ uˆ lahˇ lu˰ gaˇ aˬ dui maˬ ya mawˇ-aˬ siˬ .
58002009	Ehˇ k'aw˰ , Miˬyehˇ-euˬ guiˬ lahˬ yaw dzahˇ baˬ da neh , tsawˇ haˬ yawˬ g'aˬ na lu˰ g'aˇ duˬ bi shiˇ dah-eu lehˇ , tiˬ k'ehˬ tiˬ yamˬ la˰ k'oeˇ mˬ taˆ g'aˬ k'ehˇ deuˬ-euˬ la˰ oˆ bi jawˇ-euˬ g'aˬ pyeu˰-eu Yeˬsuˇ-ahˇ aˬ dui mawˇ-euˬ ma . Shiˇ gaˇ keuˆ ni aˬ yaw˰ ya daˬ g'aˬ-euˬ miˇ neh , nymˬ-mˇ aˬ yaw˰-ahˇ yaw sheh˰ k'ahˬ sehˇ huiˬ-eu ciˬ huiˬ ciˬ mahˇ-eu shuiˇ uˬ k'oˆ bi k'oˆ-euˬ gaˇ aˬ dui ya mawˇ lu˰ ma .
58002010	Yawˬ jeˬ na lu˰-ahˇ beh-awˇ bo saˆ haw piˇ lu˰-eu g'aˬ pyeu˰-eu Miˬyehˇ neh , aˬ yaw˰-euˬ zaˬ g'awˬ mya ni-ahˇ aˬ yaw˰-euˬ yaw sheh˰ k'ahˬ sehˇ za ni bi sheuˬ la˰-eu g'aˇ duˬ , Yeˬsuˇ-ahˇ shaˬ-eu zahˬ-eu jeˬ bi daˬ-eu la˰ k'oeˇ byah laˇ ni jahˇ-euˬ k'oeˇ-aˬ , tsaˬ dui dui meh . Aˬ jeˬ miˇ neh ehˇ naˇ , aˬ yaw˰ ma˰ ka k'o˰-eu jeˬ za ni sheuˬ g'eh-eu g'aˬ-aˬ , Yeˬsuˇ meh .
58002011	Aˬ yaw˰-aˬ , tsawˇ haˬ zaˬ-ahˇ iˬ baˇ shawˇ nehˬ-eu g'aˬ pyeu˰-eu meh . Aˬ yaw˰ hawˇ-eu aˬ yaw˰ neh iˬ baˇ shawˇ nehˬ-euˬ tsawˇ haˬ dawˬ tawˆ lu˰ , Aˬ da tiˬ da-ahˇ ta˰-eu teh˰ meh . K'oeˇ miˇ neh , aˬ yaw˰ ma˰-ahˇ aˬ yaw˰-euˬ mehˇ nmˇ lehˇ ya kuˇ gaˇ aˬ yaw˰ maˬ sha˰ dawˇ-a .
58002012	Aˬ yaw˰ Miˬyehˇ-ahˇ ehˇ-eu , " Nawˬneh mˇtaˬ-euˬ gaˇ k'oeˇdeuˬ , ngaˬ-euˬ mehˇ nmˇ-ahˇ dzawˇ nehˬ ma . Aˬ yaw˰ ma˰ uiˬ leˇ-awˇ jawˇ gaˇ , nawˬ-ahˇ ngaˇ ja ceuˬ ma . "
58002013	" Ngaˇ Miˬyehˇ-ahˇ g'oe-awˇ jah ma " lehˇ aˬ yaw˰ ehˇ-eu meh . " Miˬyehˇ neh ngaˬ-ahˇ bi˰ la˰-euˬ zaˬ deuˬ nehˬ-ehˇ ngaˇ jawˇ lu˰ ma " lehˇ k'aw˰ ehˇ-eu meh .
58002014	Aˬ yaw˰ neh aˬ yaw˰-euˬ zaˬ deuˬ lehˇ kuˇ-euˬ k'oeˇ deuˬ-aˬ , shiˬ shaˬ jiˇ pi lu˰-eu tsawˇ haˬ pyeu˰-eu lo˰-ehˇ , Yeˬsuˇ k'aw˰ aˬ yaw˰ ma˰-ahˇ duˇ leˇ-awˇ , aˬ yaw˰ ma˰ lo˰-ehˇ shiˬ shaˬ jiˇ pi lu˰-eu tsawˇ haˬ pyeu˰-eu meh . Aˬ yaw˰ kamˇ shiˇ-eu la˰ k'oeˇ , tsawˇ haˬ zaˬ-ahˇ bi shiˇ nya-eu baoˬ jaˆ-eu Neh˰ sahˬ paˬ-ahˇ laˆ lu˰ laˆ seˇ-eu g'aˇ duˬ , aˬ yaw˰ k'oeˇ lo˰-ehˇ pyeu˰ le-euˬ meh .
58002015	K'oeˇ lo˰-ehˇ mˇ-eu la˰ k'oeˇ , tiˬ ziˇ jiˇ tiˬ yehˆ juˬ ni shiˇ gaˇ guˆ-eu jeˬ-euˬ zaˬ k'aˆ ya geu˰ lu˰-eu tsawˇ haˬ zaˬ deuˬ-ahˇ , aˬ yaw˰ bi buˬ bi law-iˇ-euˬ meh .
58002016	Aˬ yaw˰ caw ba nehˬ lu˰-eu k'oeˇ-aˬ , mˬ taˆ g'aˬ k'ehˇ deuˬ-ahˇ maˬ ngeuˇ-a lehˇ bya cehˆ ni siˬ duˬ mawˇ duˬ laˇ-eu meh . Ehˇ k'aw˰ , Aˬbyaˬhaˬ-euˬ zaˬ deuˬ uˆ deuˬ-ahˇ aˬ yaw˰ caw ba-eu meh .
58002017	Ehˇ maw˰-eu dawˬ tsui˰-aˬ , tsawˇ haˬ zaˬ-ahˇ Miˬyehˇ iˬ baˇ pyehˬ nehˬ nya ni , saˇ jaˇ zi˰-awˇ g'awˬ shaˬ gaˬ-eu nui ma ahˇ-eu Miˬyehˇ-euˬ gaˇ mˇ-eu Piˇma Yaw huiˬ g'aˬ geu˰-eu g'aˇ duˬ , yawˬ jeˬ na lu˰ la˰ k'oeˇ aˬ yaw˰-euˬ mehˇ nmˇ pyeu˰-eu tsawˇ haˬ zaˬ deuˬ lo˰-ehˇ maˇ maˇ ni tsawˇ haˬ zaˬ ya pyeu˰ tsehˆ-euˬ meh .
58002018	Nymˬ-mˇ , iˬ baˇ muˇ juˇ juˇ gaˇ ya daˬ lu˰-eu tsawˇ haˬ-ahˇ aˬ yaw˰ ngehˬ g'eh nehˬ nya-eu meh . Aˬ jeˬ miˇ neh ehˇ naˇ , aˬ yaw˰-euˬ mawˇ do k'aw˰ , iˬ baˇ muˇ juˇ juˇ-eu jeˬ hawˇ-eu k'ehˬ-eu k'aˆ-eu jeˬ-ahˇ ya daˬ dzeuˇ ya˰-euˬ meh .
58003001	Aˬ cawˬ lo˰-ehˇ Miˬyehˇ neh kuˇ-euˬ tsawˇ haˬ pyeu˰-eu ngaˬ-euˬ aˬ yui˰ aˬ nyiˇ deuˬ-oˇ , aˬ dui jah-eu jeˬ-euˬ Piˇma Yaw huiˬ g'aˬ bi geu˰-eu g'aˇ duˬ , Miˬyehˇ neh k'ehˇ g'eh le˰-euˬ g'aˬ pyeu˰-eu Yeˬsuˇ-euˬ gaˇ kawˆ shaˇ noeˬ haw sheˇ .
58003002	Moˇseˬ Miˬyehˇ-euˬ nymˇ jiˇ la˰ k'oeˇ gaˇ mˇ-euˬ saˇ jaˇ zi˰-eu lo˰-ehˇ , Miˬyehˇ-euˬ gaˇ mˇ-eu g'aˇ duˬ aˬ yaw˰-ahˇ tseˇ doˆ-eu g'aˬ pyeu˰-eu Miˬyehˇ-ahˇ aˬ yaw˰ saˇ jaˇ zi˰-euˬ meh .
58003003	Nymˇ-ahˇ ciˬ huiˬ ciˬ mahˇ-eu naˆ maˬ tseˇ , nymˇ tsoˆ-euˬ g'aˬ-ahˇ ciˬ huiˬ ciˬ mahˇ dzehˬ-eu meh . K'oeˇ gaˇ duˇ ni , Yeˬsuˇ-aˬ , Moˇseˬ naˆ maˬ tseˇ ciˬ huiˬ ciˬ mahˇ nehˬ-eu jeˬ-ahˇ za geuˇ-eu meh .
58003004	Nymˇ yawˬ nymˇ na lu˰ tsoˆ-euˬ yaw sahˇ baw-eu meh . Yawˬ jeˬ na lu˰-ahˇ tsoˆ-euˬ g'aˬ-aˬ , Miˬyehˇ meh .
58003005	Moˇseˬ-aˬ , Miˬyehˇ-euˬ nymˇ jiˇ la˰ k'oeˇ zaˬ k'aˆ geuˬ-euˬ saˇ jaˇ zi˰-eu tsawˇ haˬ tiˬ g'aˬ pyeu˰-awˇ , aˬ kaˇ mehˬ hu paw-euˬ g'aˇ duˬ Miˬyehˇ aˬ geu jeˬ ehˇ-eu lehˇ g'eh-eu gaˇ kawˆ , tsawˇ haˬ zaˬ-ahˇ aˬ yaw˰ toeˬ mehˬ-euˬ meh .
58003006	Ehˇ k'aw˰ , Ka li-aˬ , Miˬyehˇ-euˬ nymˇ jiˇ-ahˇ haw-eu pyaˆ-eu g'aˬ pyeu˰-eu saˇ jaˇ zi˰-eu Zaˬmaˇ meh . Aˬ dui k'aw˰ , aˬ dui neh noeˬ tmˬ taˬ-euˬ jeˬ-ahˇ nui ma k'aˬ duˬ ni taˬ-awˇ , zi˰ dah ni tuˆ tehˬ taˬ naˇ , Miˬyehˇ-euˬ nymˇ jiˇ la˰ k'oeˇ jawˇ-eu aˬ yaw˰-euˬ zaˬ deuˬ lehˇ ehˇ nya ma .
58003007	K'oeˇ miˇ neh , Muiˬ-eu shawˇ-eu Yaw sahˇ Miˬyehˇ neh ehˇ taˬ-euˬ lo˰-ehˇ , " Iˬ nah Miˬyehˇ ehˇ lu˰-eu dawˬ , naw ma˰ ya gaˬ g'aˬ-euˬ ngeuˇ naˇ ,
58003008	naw ma˰-euˬ aˬ poeˬ aˬ bawˇ deuˬ , Miˬyehˇ-ahˇ puiˬ-eu aˇ yamˬ-ahˇ , yaw˰ ma˰ nui ma g'ahˇ-euˬ lo˰-ehˇ , K'oeˇ ngeh nah bawˇ tsahˬ bawˇ dahˇ-ahˇ , Miˬyehˇ-ahˇ lawˬ haw-euˬ lo˰-ehˇ , naw ma˰-euˬ nui ma taˬ bi g'ahˇ .
58003009	Miˬyehˇ heu lo˰-ehˇ ehˇ-eu meh . Oeˬ tseˇ k'o˰ oeˬ tseˇ myaˇ byah ni , ngaˬ neh mˇ mehˬ-euˬ gaˇ deuˬ-ahˇ , aˬ yaw˰ ma˰ ya mawˇ duˬ-euˬ k'aw˰ , ngaˬ-ahˇ k'oeˇ gaˇ lawˬ haw-euˬ meh .
58003010	K'oeˇ baˬ da neh ziˇ k'oeˇ ziˇ-ahˇ , ngaˇ nui ma pehˇ-awˇ ehˇ nehˬ-euˬ , ' Tiˬjawˇ-iˬ saˇ jaˇ maˬ zi˰-ehˇ , ngaˬ-euˬ dawˬ-ahˇ maˬ naˇ haˬ-a . '
58003011	Ngaˇnui ma pehˇdui dui laˇ-awˇ , heu lo˰-ehˇ saˇ jaˇ dzaˬ-euˬ ma . ' Yaw˰ ma˰ g'aˬ naˬ bi naˬ-eu lehˇ , lehˬ hmˬ taˬ-euˬ miˇ k'ahˬ la˰ k'oeˇ , tiˬ jawˇ-iˬ maˬ bi uˇ leˇma . " '
58003012	Jah-eu tsawˇ haˬ deuˬ pyeu˰-eu gaˬ-eu cawˬ deuˬ-oˇ , deh˰ lu˰-eu Miˬyehˇ-ahˇ byehˇ dzeh gaˇ keuˆ ni haiˬ-eu , maˬ jah-eu nui ma pi lu˰-eu tsawˇ haˬ naw ma˰ la˰ k'oeˇ maˬ ya bi ahˇ ni yahˇ-awˬ .
58003013	Naw ma˰ tiˬ g'aˬ-iˬ iˬ baˇ neh mehˇ shuiˇ maˬ bi shuiˇ g'aˬ-ehˇ , nui ma maˬ ya g'ahˇ laˇ ni , " Iˬnah " lehˇ JaˇLi˰ la˰ k'oeˇ ehˇ taˬ-euˬ dawˬ k'oeˇ dawˬ aˬ dui-ahˇ k'aˇ toeˬ ceh lu˰ k'oeˇ keuˆ ni , yawˬ nah na lu˰ tiˬ g'aˬ tiˇ g'aˬ ngehˬ g'eh-awˬ .
58003014	Aˬ jeˬ miˇ neh ehˇ naˇ , aˇ dahˬ beh ngeh neh aˬ dui zi˰ dah ni jah-euˬ lo˰-ehˇ , aˇ saˬ saˬ ngeh keuˆ ni zi˰ naˇ , aˬ dui dawˬ tawˆ lu˰ Ka li-euˬ mˇ cawˬ shaˇ cawˬ deuˬ pyeu˰-eu ma .
58003015	Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Iˬ nah Miˬyehˇ ehˇ lu˰-eu dawˬ , naw ma˰ ya gaˬ g'aˬ-euˬ ngeuˇ naˇ , Miˬyehˇ-ahˇ puiˬ-euˬ aˇ yamˬ-ahˇ , yaw˰ ma˰ nui ma g'ahˇ-euˬ lo˰-ehˇ , naw ma˰-euˬ nui ma taˬ bi g'ahˇ . "
58003016	Miˬyehˇ-euˬ dawˬ ya gaˬ-awˇ Miˬyehˇ-ahˇ puiˬ-euˬ tsawˇ haˬ deuˬ aˬ suˇ g'aˬ-a . Iˇjiˇtuˆ miˇ k'ahˬ la˰ k'oeˇ Moˇseˬ neh sheuˬ doˆ nehˬ-euˬ tsawˇ haˬ k'oeˇ deuˬ dawˬ tawˆ lu˰ maˬ ngeuˇ-a loˇ .
58003017	Oeˬ tseˇ k'o˰ byah ni Miˬyehˇ nui ma pehˇ-euˬ k'oeˇ aˬ suˇ g'aˬ-ahˇ pehˇ-euˬ ta . Iˬ baˇ mˇ-euˬ tsawˇ haˬ k'oeˇ deuˬ-ahˇ pehˇ-euˬ maˬ ngeuˇ-a loˇ . Bawˇ tsahˬ bawˇ dahˇ-ahˇ coˬ dzeh-awˇ shiˇ-euˬ k'oeˇ deuˬ-ahˇ pehˇ-euˬ maˬ ngeuˇ-a loˇ .
58003018	" Aˬ yaw˰ ma˰-ahˇ ngaˇ bi˰ nehˬ-awˇ g'aˬ naˬ bi naˬ-eu lehˇ lehˬ hmˬ taˬ-euˬ miˇ k'ahˬ la˰ k'oeˇ , aˬ yaw˰ ma˰ maˬ paˇ bi uˇ leˇ ma " lehˇ Miˬyehˇ ehˇ-awˇ saˇ jaˇ dzaˬ-euˬ k'oeˇ , aˬ suˇ g'aˬ-ahˇ ehˇ-euˬ ta . Aˬ yaw˰-ahˇ puiˬ-euˬ tsawˇ haˬ k'oeˇ deuˬ-ahˇ ehˇ-euˬ maˬ ngeuˇ-a loˇ .
58003019	Aˬ yaw˰ ma˰ maˬ jah-euˬ baˬ da neh , miˇ k'ahˬ k'oeˇ k'ahˬ-ahˇ aˬ yaw˰ ma˰ maˬ ya uˇ leˇ-euˬ jeˬ pyeu˰-eu meh lehˇ aˬ dui ya siˬ ya mawˇ-euˬ ma .
58004001	Nymˬ-mˇ poˆ jawˇ , Miˬyehˇ aˬ yaw˰ neh ehˇ dzeuˇ-euˬ g'aˬ naˬ naˬ-eu jeˬ-ahˇ aˬ dui za ni saˇ jaˇ dzaˬ maw˰-eu meh . K'oeˇ miˇ neh , aˬ yaw˰ neh saˇ jaˇ dzaˬ taˬ-euˬ g'aˬ naˬ naˬ-eu jeˬ k'oeˇ-ahˇ , naw ma˰ tiˬ g'aˬ-iˬ ma ya smˬ-iˇ ni yahˇ kaˇ-euˇ .
58004002	Aˬ jeˬ miˇ neh ehˇ naˇ , Laˬ k'aˬ cehˇ-eu Guiˬlahˬ dawˬ-ahˇ aˬ yaw˰ ma˰ ya gaˬ-euˬ lo˰-ehˇ , aˬ dui k'aw˰ ya gaˬ g'aˬ-euˬ ma . Guiˬ lahˬ dawˬ k'oeˇ-ahˇ aˬ yaw˰ ma˰ ya gaˬ-euˬ k'aw˰ , jah-eu la˰ k'oeˇ maˬ ha geu˰-euˬ miˇ neh aˬ yaw˰ ma˰ g'aˇ duˬ tiˬ jeˬ-iˬ gaˇ dahˇ maˬ tsoeˬ-a .
58004003	Aˬ dui jah-eu tsawˇ haˬ deuˬ-aˬ , Miˬyehˇ neh saˇ jaˇ dzaˬ taˬ-euˬ g'aˬ naˬ naˬ-eu jeˬ k'oeˇ-ahˇ za-euˬ meh . Aˬ yaw˰ neh ehˇ taˬ-euˬ lo˰-ehˇ , " Ngaˇ nui ma pehˇ dui dui laˇ-awˇ , heu lo˰-ehˇ saˇ jaˇ dzaˬ-euˬ ma . ' Yaw˰ ma˰ g'aˬ naˬ bi naˬ-eu lehˇ , lehˬ hmˬ taˬ-euˬ miˇ k'ahˬ la˰ k'oeˇ , tiˬ jawˇ-iˬ maˬ bi uˇ leˇ ma . ' Miˬyehˇ-aˬ , aˬ yaw˰ mˬ miˇ beh ngeh neh aˬ yaw˰-euˬ gaˇ dawˬ tawˆ lu˰ mˇ g'aˬ jiˇ-euˬ k'aw˰ , k'oeˇ lo˰-ehˇ ehˇ-euˬ meh .
58004004	Aˬ jeˬ miˇ neh ehˇ naˇ , " Shi˰ nah tiˬ nah-ahˇ , Miˬyehˇ mˬ beh miˇ beh beh-eu g'aˬ naˬ naˬ-euˬ meh " lehˇ , Jaˇli˰ la˰ koeˇ tiˬ tsahˇ ehˇ taˬ-euˬ meh .
58004005	Gaˇ kawˆ k'oeˇ aˬ yaw˰ tiˬ hmˬ-ahˇ , " Aˬ yaw˰ ma˰-ahˇ ngaˇ bi˰ nehˬ-awˇ , g'aˬ naˬ bi naˬ-eu lehˇ lehˬ hmˬ taˬ-euˬ miˇ k'ahˬ la˰ k'oeˇ aˬ yaw˰ ma˰-ahˇ maˬ paˇ bi uˇ leˇ ma " lehˇ paˇ ehˇ poˆ taˬ-euˬ meh .
58004006	Laˬ k'aˬ cehˇ-eu Guiˬ lahˬ dawˬ-ahˇ gaˬ dahˬ beh-euˬ tsawˇ haˬ k'oeˇ deuˬ-aˬ , maˬ jah-euˬ baˬ da neh g'aˬ naˬ naˬ-eu jeˬ k'oeˇ-ahˇ maˬ za-aˬ . K'oeˇ naˇ , g'aˬ naˬ naˬ-eu jeˬ k'oeˇ-ahˇ bi za-euˬ tsawˇ haˬ deuˬ jawˇ-eu meh .
58004007	" Iˬnah " lehˇ ehˇ-eu aˇ nah tiˬ nah-ahˇ Miˬyehˇ nah tsaˬ tsoˆ paˇ-euˬ gaˇ haw-awˇ , gaˇ kawˆ heu aˬ dui siˬ duˬ nya-eu meh . Aˇ k'o˰ aˇ la g'awˬ myahˇ ni dzeuˇ-iˇ g'aˬ miˇ tsa , Daˬbiˇ-ahˇ g'oe-awˇ Jaˇli˰ la˰ k'oeˇ Miˬyehˇ heu lo˰-ehˇ ehˇ taˬ-eu meh . " Iˬ nah Miˬyehˇ ehˇ lu˰-eu dawˬ , naw ma˰ ya gaˬ g'aˬ-euˬ ngeuˇ naˇ , naw ma˰-euˬ nui ma taˬ bi g'ahˇ . "
58004008	Miˬyehˇ neh saˇ jaˇ dzaˬ taˬ-euˬ g'aˬ naˬ naˬ-eu jeˬ k'oeˇ , Yawˇshuˆ neh aˬ yaw˰ ma˰-ahˇ bi˰ nehˬ g'aˬ-euˬ ngeuˇ law nmˇ-aˬ , nah tsaˬ tsoˆ paˇ-eu g'aˇ duˬ Miˬyehˇ maˬ paˇ ehˇ-aˇ .
58004009	K'oeˇ miˇ neh , shi˰ nah tiˬ nah-ahˇ Miˬyehˇ g'aˬ naˬ naˬ-euˬ lo˰-ehˇ , Miˬyehˇ-euˬ zaˬ deuˬ g'aˇ duˬ g'aˬ naˬ naˬ-eu jeˬ jaˆ lu˰-a siˬ .
58004010	Miˬyehˇ neh saˇ jaˇ dzaˬ taˬ-euˬ g'aˬ naˬ naˬ-eu jeˬ k'oeˇ-ahˇ k'aˇ za-euˬ tsawˇ haˬ deuˬ-aˬ , Miˬyehˇ aˬ yaw˰ gaˇ mˇ jiˇ-awˇ g'aˬ naˬ naˬ-euˬ lo˰-ehˇ , yawˬ ha-euˬ gaˇ mˇ jiˇ-awˇ g'aˬ naˬ ya naˬ teh˰-a .
58004011	Tsawˇ haˬ k'oeˇ deuˬ maˬ jah-euˬ baˬ da neh , g'aˬ naˬ naˬ-eu jeˬ-ahˇ maˬ za-euˬ lo˰-ehˇ aˬ dui maˬ ya pyeu˰-iˇ-ehˇ , g'aˬ naˬ naˬ-eu jeˬ k'oeˇ-ahˇ aˬ dui za nya ni leh jeh dui dui kaˇ-euˇ .
58004012	Miˬyehˇ-euˬ dawˬ-aˬ , yaw deh˰ deh˰ lu˰-awˇ baoˬ tiˬ byah ni ahˇ-eu uˬ ta˰ , mi seuˬ nyiˬ pyawˬ tso˰-eu mi cehˇ naˆ maˬ tseˇ taˆ dui dui-eu miˇ neh , nui ma hawˇ-eu sa˰ laˇ tsmˇ leˇ gaˇ keuˆ ni maˬ ehˇ , yoeˬ tsui˰ yoeˬ la˰ dzmˇ leˇ gaˇ keuˆ ni maˬ ehˇ , ceu˰ paˇ doˆ g'eh nya-awˇ , tsawˇ haˬ zaˬ-euˬ nui noeˬ nui loˆ dawˬ tawˆ lu˰-ahˇ caw duˬ nya-eu meh .
58004013	Miˬyehˇ-euˬ mehˬ shi dehˬ kaˬ za˰ taˬ nya-eu tiˬ jeˬ-iˬ maˬ jaˆ-a . K'aˇ beh taˬ-euˬ yawˬ jeˬ na lu˰ aˬ yaw˰-euˬ myaˆ nuiˆ mehˬ shi bya cehˆ ni pah dzeh taˬ-euˬ gaˇ duˇ-eu meh . Aˬ dui neh k'aˇ mˇ k'aˇ shaˇ taˬ-euˬ jeˬ dawˬ tawˆ lu˰ , aˬ yaw˰ mehˬ shi aˬ dui ya dzawˇ mehˬ leˇ-eu meh .
58004014	Aˬ dui jah ma lehˇ ehˇ taˬ-euˬ jeˬ-ahˇ zi˰ dah ni tuˆ tehˬ taˬ kaˇ-euˇ . Aˬ jeˬ miˇ neh ehˇ naˇ , Miˬyehˇ-euˬ mehˬ shi keuˆ ni uˇ keuˆ leˇ-euˬ Piˇ ma Yaw huiˬ tiˬ g'aˬ aˬ dui jawˇ-eu ma . Aˬ yaw˰-aˬ , Miˬyehˇ-euˬ Zaˬmaˇ pyeu˰-eu Yeˬsuˇ meh .
58004015	Aˬ dui-euˬ Piˇma Yaw huiˬ g'aˬ-aˬ , aˬ dui-euˬ g'aˬ baˬ duˬ-ahˇ g'awˬ shaˬ gaˬ-eu maˬ siˬ nya-eu g'aˬ maˬ ngeuˇ-a . Aˬ dui lo˰-ehˇ muˇ juˇ juˇ-eu yawˬ jeˬ na lu˰-ahˇ ya daˬ haw-euˬ Piˇma Yaw huiˬ tiˬ g'aˬ aˬ dui jawˇ-eu ma . Ehˇ k'aw˰ , aˬ yaw˰ iˬ baˇ maˬ mˇ haw-aˬ .
58004016	Aˬ dui nui ma zi˰ dah ni taˬ-awˇ guiˬ lahˬ yaw dzahˇ tiˬ byah ni jaˆ-eu Miˬyehˇ-euˬ dzoeˬ dzaˬ nuiˇ mahˬ mehˬ shi jiˆ uˇ leˇ kaˇ-euˇ . K'oeˇ gaˇ , aˬ dui k'aˇ loˬ ngeh caw ba nehˬ la˰-eu g'awˬ shaˬ gaˬ nehˬ la˰-eu jeˬ-ahˇ aˬ dui za-awˇ , guiˬ lahˬ yaw dzahˇ-ahˇ ya mawˇ teh˰-a .
58005001	Piˇ ma yaw huiˬ g'aˬ k'aˇ bi geu˰-euˬ yawˬ g'aˬ na lu˰-ahˇ , jeˬ zaˬ seh˰-awˇ lawˇ-eu g'aˇ duˬ maˬ ehˇ , iˬ baˇ shawˇ-eu lawˇ-eu shehˇ-eu jeˬ mˇ-eu g'aˇ duˬ maˬ ehˇ , tsawˇ haˬ zaˬ-euˬ dah zaˇ Miˬyehˇ-euˬ gaˇ bi mˇ-eu lehˇ tsawˇ haˬ zaˬ la˰ k'oeˇ Miˬyehˇ neh tseˇ doˆ-euˬ meh .
58005002	Aˬ yaw˰ k'aw˰ , g'aˬ baˬ duˬ g'awˬ mya ni jaˆ-eu lo˰-ehˇ , maˬ siˬ nya-ehˇ mˇ lehˬ shaˇ lehˬ-euˬ deuˬ k'oeˇ taˆ nui ma nahˬ yu ni taˬ nya-eu meh .
58005003	Aˬ yaw˰ g'aˬ baˬ duˬ g'awˬ mya ni jaˆ-eu miˇ neh , aˬ cawˬ-euˬ iˬ baˇ g'aˇ duˬ teh˰-ehˇ maˬ ngeuˇ ni , yawˬ ha-euˬ iˬ baˇ g'aˇ duˬ k'aw˰ ya lawˇ ya shehˇ-eu meh .
58005004	Tsawˇ haˬ tiˬ g'aˬ-iˬ yawˬ haˇ yawˬ ha piˇ ma yaw huiˬ g'aˬ maˬ tsaˬ geu˰ nya-a . Aˬloˬ-ahˇ Miˬyehˇ neh kuˇ-euˬ gaˇ duˇ ni , Miˬyehˇ neh kuˇ-euˬ tsawˇ haˬ teh˰-ehˇ piˇ ma yaw huiˬ g'aˬ geu˰ nya-eu meh .
58005005	K'oeˇ lo˰-ehˇ duˇ ni , Ka li k'aw˰ , yawˬ haˇ yawˬ ha ciˬ huiˬ ciˬ mahˇ-awˇ piˇ ma yaw huiˬ g'aˬ tsaˬ geu˰-euˬ maˬ ngeuˇ-a . Miˬyehˇ aˬ yaw˰-ahˇ ehˇ nehˬ-euˬ , " Nawˇ ngaˬ-euˬ Zaˬ maˇ ma . Iˬ nah ngaˇ nawˬ Da ma "
58005006	Yawˬ tsahˇ yawˬ la˰ k'oeˇ k'aw˰ heu lo˰-ehˇ paˇ ehˇ taˬ-euˬ meh . " Maˬlaˬkiˇsaˬdehˇ neh tawˬ-euˬ , piˇ ma-euˬ gaˇ nawˇ ya tawˬ-awˇ , mˬ maˬ maˬ byaˆ zaˇ ziˇ jiˇ ni , nawˇ piˇ ma ya geu˰ daˆ le˰ meh . "
58005007	Yeˬsuˇ miˇ tsaˬ k'oeˇ taˆ deh˰ ngeh , shiˇ-eu jeˬ la˰ k'oeˇ aˬ yaw˰-ahˇ bi buˬ-iˇ nya-eu Miˬyehˇ-ahˇ , teˇ saˇ yaw k'aˆ-ehˇ guˇ guˇ-ehˇ myaˆ biˇ doˆ-eu la˰ k'oeˇ guiˬ lahˬ shaˇ dui dui-euˬ meh . Aˬ yaw˰ Miˬyehˇ-ahˇ yaw zeu baw-awˇ Miˬyehˇ-euˬ nui noeˬ geu˰-euˬ miˇ neh , aˬ yaw˰-euˬ shaˇ dawˬ-ahˇ Miˬyehˇ naˇ haˬ nehˬ-euˬ meh .
58005008	Aˬ yaw˰ Miˬyehˇ-euˬ Zaˬmaˇ pyeu˰-eu k'aw˰ , shaˬ-eu zahˬ-eu jeˬ-ahˇ daˬ-eu la˰ k'oeˇ , Miˬyehˇ-euˬ ehˇ dawˬ naˇ haˬ-eu jeˬ-ahˇ siˬ nya laˇ-euˬ meh .
58005009	Aˬ yaw˰ la˰ k'oeˇ byah laˇ paˬ-ehˇ g'eh-eu jeˬ bi byah laˇ g'aˬ jiˇ ngeh , aˬ yaw˰-euˬ dawˬ-ahˇ k'aˇ naˇ haˬ geu˰-eu tsawˇ haˬ deuˬ-ahˇ mˬ maˬ maˬ byaˆ zaˇ ziˇ ka k'o˰-eu jeˬ maˬ tsehˆ leˇ ni bi˰-eu g'aˬ pyeu˰ laˇ-euˬ meh .
58005010	K'oeˇ naˇ , Miˬyehˇ neh aˬ yaw˰-ahˇ piˇ ma yaw huiˬ g'aˬ bi geu˰-awˇ , Maˬlaˬkiˇsaˬdehˇ neh tawˬ-euˬ piˇ ma-euˬ gaˇ tawˬ daˆ le˰-eu g'aˬ bi geu˰-euˬ meh .
58005011	Gaˇ kawˆ heu hmˬ-ahˇ ta˰ leˇ-awˇ , ehˇ paˬ-ehˇ g'eh-eu g'awˬ mya ni jaˆ-eu ma . Ehˇ k'aw˰ , naw ma˰ g'oˆ shaw nya ni ehˇ mehˬ-eu ui cuiˆ yaw k'aˆ meh . Aˬ jeˬ miˇ neh ehˇ naˇ , naw ma˰ g'oˆ shaw-eu yaw mya˰ meh .
58005012	Aˇ yamˬ myahˇ laˇ-euˬ gaˇ shaˇ sawˇ naˇ , naw ma˰-aˬ , aˬ cawˬ-ahˇ mehˬ nya tsoˆ nya deˇ laˇ-euˬ meh . Ehˇ k'aw˰ , Miˬyehˇ-euˬ dawˬ-ahˇ ta˰ leˇ-awˇ dzaw dahˬ ya beh-eu gaˇ kawˆ deuˬ-ahˇ keuˆ ni , naw ma˰-ahˇ paˇ mehˬ poˆ nehˬ paˬ-ehˇ g'eh-eu meh . Naw ma˰ dzaˇ yaw g'ahˇ dzaˬ nya deˇ laˇ-euˬ k'aw˰ , aˬ coeˇ dawˇ zaˬ-euˬ aˇ tiˆ-ahˇ deh˰ lu˰-a siˬ .
58005013	Aˬ coeˇ k'aˇ dawˇ k'oeˇ keuˆ ni , yaw muiˬ yaw doeˇ maˬ tseˇ paˆ nya laˇ-euˬ aˇ neˇ zaˬ nahˬ-ahˇ duˇ-a siˬ .
58005014	Dzaˇ yaw g'ahˇ-aˬ , yaw muiˬ yaw doeˇ tseˇ paˆ geu˰ nya-eu huiˬ loˆ laˇ-euˬ tsawˇ haˬ deuˬ-euˬ g'aˇ duˬ meh .
58006001	Ka li-euˬ gaˇ kawˆ aˇ dahˬ beh gaˇ teh˰-ehˇ aˬ dui dzaw dzaw-ehˇ maˬ paˇ jawˇ ni , jah-eu la˰ k'oeˇ huiˬ loˆ laˇ-euˬ tsawˇ haˬ deuˬ lo˰-ehˇ mehˬ hu paw dzaw daˆ le˰ kaˇ-euˇ . Gaˇ dahˇ maˬ tsoeˬ-eu jeˬ-ahˇ maˬ mˇ ni byehˇ dzeh-eu hawˇ-eu , Miˬyehˇ-ahˇ jah-eu jeˬ-ahˇ aˇ dahˬ beh poˆ beh poˆ-ehˇ jawˇ yamˬ maˬ paˇ ngeuˇ meh .
58006002	Iˇ cu˰ shawˇ-eu gaˇ kawˆ maˬ ehˇ , aˬ la˰ cawˬ daˆ-awˇ aˇ yaˬ bi˰-eu gaˇ kawˆ maˬ ehˇ , shiˇ-euˬ tsawˇ haˬ deuˬ-ahˇ bi g'o˰ deh˰ laˇ-eu gaˇ kawˆ maˬ ehˇ , Miˬyehˇ neh yaˇ k'aˬ daˇ-euˬ jeˬ mˬ maˬ maˬ byaˆ zaˇ ziˇ zi˰-eu gaˇ kawˆ maˬ ehˇ , aˬ dui dzaw poˆ dzaw poˆ-ehˇ jawˇ yamˬ maˬ paˇ ngeuˇ meh .
58006003	Aˬ dui mehˬ hu paw le kaˇ-euˇ . Miˬyehˇ nui ma tsaˬ naˇ , aˬ dui heu lo˰-ehˇ mˇ daˆ le˰ kaˇ-euˇ .
58006004	Aˬ jeˬ miˇ neh ehˇ naˇ , jah-eu jeˬ-ahˇ byehˇ dzeh dzeuˇ-euˬ tsawˇ haˬ deuˬ-ahˇ , iˬ baˇ noeˬ poˆ-eu tsahˇ-ahˇ aˬ joˆ-ehˇ paˇ bi g'o˰ k'o˰ keuˆ laˇ nya nmˇ . Aˬ yaw˰ ma˰-aˬ , Miˬyehˇ-euˬ yaw sheh˰ la˰ k'oeˇ jawˇ haw-awˇ , mˬ k'oeˇ taˆ neh oe-euˬ Miˬyehˇ neh bi˰-euˬ la˰ sawˬ-euˬ yaw kuiˇ ya myeu˰ haw-awˇ , aˬ cawˬ lo˰-ehˇ Muiˬ-eu shawˇ-eu Yaw sahˇ Miˬyehˇ za haw-euˬ tsawˇ haˬ pyeu˰-eu meh .
58006005	Miˬyehˇ-euˬ dawˬ kawˬ aˇ naˆ ni muiˬ-eu gaˇ kawˆ aˬ yaw˰ ma˰-euˬ nui maˬ la˰ k'oeˇ ya siˬ ya mawˇ duˬ-awˇ , Miˬyehˇ uˆ lahˇ le-eu aˇ yamˬ-ahˇ ta˰ leˇ-eu baoˬ k'oeˇ-ahˇ aˬ yaw˰ ma˰ ya siˬ duˬ g'aˬ-euˬ meh .
58006006	K'oeˇ sawˇ miˇ tsa , jah-eu jeˬ-ahˇ aˬ yaw˰ ma˰ byehˇ dzeh-euˬ meh . Iˬ baˇ noeˬ poˆ-eu tsahˇ-ahˇ aˬ yaw˰ ma˰-ahˇ paˇ bi g'o˰ poˆ laˇ-eu g'aˇ duˬ maˬ paˇ awˬ meh . Aˬ jeˬ miˇ neh ehˇ naˇ , aˬ yaw˰ ma˰ Miˬyehˇ-euˬ Zaˬmaˇ-ahˇ la˰ ya˰ k'oeˇ taˆ paˇ ta˰ tehˬ poˆ-awˇ , miˇ k'ahˬ zaˬ mehˬ shi paˇ bi sha˰ dawˇ poˆ-eu jeˬ mˇ lu˰-eu meh .
58006007	Uˬ yehˇ uiˇ dawˇ-awˇ mˇ dzaˬ k'aw˰ dawˇ-eu deuˬ g'aˇ duˬ gaˇ dahˇ tsoeˬ-eu sahˬ lahˬ bi deh˰ laˇ-eu miˇ tsaˬ-ahˇ Miˬyehˇ guiˬ lahˬ bi˰-eu meh .
58006008	Ehˇ kaw˰ , aˬ gah baw duˆ hawˇ-eu yaˇ mo˰ teh˰-ehˇ bi deh˰ laˇ naˇ , tiˬ jeˬ-iˬ gaˇ dahˇ maˬ tsoeˬ-a . K'oeˇ-aˬ , Miˬyehˇ neh yaˬ k'ehˇ bi yaˬ-awˇ , miˬ dzaˬ bi puiˆ byoˆ maw˰ laˇ-euˬ miˇ tsaˬ pyeu˰-eu meh .
58006009	Gaˬ-eu cawˬ deuˬ-oˇ , nga ma˰ heu lo˰-ehˇ ehˇ-eu k'aw˰ , naw ma˰-euˬ g'aˇ duˬ nga ma˰ k'ahˬ lahˇ k'aˇ maˬ za . Ka k'o˰-eu jeˬ-ahˇ ta˰ leˇ-awˇ , muiˬ dzehˬ-eu guiˬ lahˬ yaw dzahˇ-ahˇ naw ma˰ za taˬ-euˬ meh lehˇ nga ma˰ siˬ nya ma .
58006010	Miˬyehˇ-aˬ , dawˇ coe ni yaˇ k'aˬ daˇ-eu g'aˬ meh . Naw ma˰ neh mˇ-euˬ gaˇ deuˬ-ahˇ aˬ yaw˰ maˬ ngehˇ-a . Naw ma˰ neh Ka li zaˬ cawˬ cawˬ caw ba dzeuˇ-euˬ la˰ k'oeˇ maˬ ehˇ , nymˬ-mˇ caw ba lu˰-eu la˰ k'oeˇ maˬ ehˇ , aˬ yaw˰-euˬ g'oeˇ-eu gaˬ-eu jeˬ aˬ cawˬ mawˇ nya ni naw ma˰ neh mˇ-euˬ jeˬ-ahˇ maˬ ngehˇ-a .
58006011	Naw ma˰ neh noeˬ tmˬ taˬ-euˬ jeˬ keuˆ le ni , naw ma˰ yawˬ g'aˬ na lu˰ aˇ saˬ saˬ ngeh keuˆ ni nui ma keuˆ gaˇ nga ma˰ geu˰ maw˰ dui dui-eu ma .
58006012	Naw ma˰ yaw doeˇ doeˇ-eu tsawˇ haˬ maˬ bi pyeu˰ maw˰ nya . Ehˇ k'aw˰ , jah-eu la˰ k'oeˇ nui ma g'awˬ mahˇ ni taˬ-eu baˬ da neh , Miˬyehˇ neh saˇ jaˇ dzaˬ taˬ-euˬ jeˬ-ahˇ za-eu tsawˇ haˬ bi pyeu˰ maw˰-eu ma .
58006013	Aˬbyaˬhaˬ-ahˇ Miˬyehˇ saˇ jaˇ dzaˬ ngeh , aˬ yaw˰ neh k'aˇ ehˇ-euˬ lo˰-ehˇ mˇ ma lehˇ kamˬ tsehˆ-euˬ meh . Aˬ yaw˰ naˆ maˬ tseˇ huiˬ dzehˬ mahˇ dzehˬ-eu tiˬ g'aˬ-iˬ maˬ jawˇ-eu baˬ da neh , aˬ yaw˰-euˬ tsawˇ myahˇ-ahˇ g'oe-awˇ aˬ yaw˰ kamˬ-euˬ meh .
58006014	" Nawˬ-euˬ zaˬ deuˬ jeuˬ le o le ni ngaˇ nawˬ-ahˇ guiˬ lahˬ bi˰-eu ma " lehˇ aˬ yaw˰ ehˇ-euˬ meh .
58006015	Aˬbyaˬhaˬ nui ma g'awˬ mahˇ ni taˬ-euˬ baˬ da neh , Miˬyehˇ neh saˇ jaˇ dzaˬ-euˬ jeˬ-ahˇ za-euˬ meh .
58006016	Tsawˇ haˬ tiˬ g'aˬ na tiˬ jeˬ paˬ gaˇ kawˆ kamˬ ngeh , yawˬ ha naˆ maˬ tseˇ huiˬ dzehˬ mahˇ dzehˬ-eu tsawˇ haˬ tiˬ g'a-euˬ tsawˇ myahˇ-ahˇ g'oe-awˇ kamˬ-eu meh . K'oeˇ lo˰-ehˇ kamˬ-eu baˬ da neh , gaˇ kawˆ k'oeˇ-ahˇ tiˬ g'aˬ-iˬ maˬ laˆ pyawˆ nya-a .
58006017	Miˬyehˇ neh saˇ jaˇ dzaˬ taˬ-euˬ tsawˇ haˬ deuˬ-ahˇ Miˬyehˇ aˬ yaw˰ neh noeˬ taˬ-euˬ jeˬ tiˬ jawˇ-iˬ maˬ poˆ maˬ paˇ-eu gaˇ kawˆ bi siˬ duˬ maw˰-eu meh . K'oeˇ miˇ neh , aˬ yaw˰ saˇ jaˇ dzaˬ ngeh , dzaˬ-euˬ lo˰-ehˇ maˇ maˇ ni bi pyeu˰ laˇ-eu g'aˇ duˬ kamˬ tsehˆ-eu meh .
58006018	Miˬyehˇ neh saˇ jaˇ dzaˬ-euˬ jeˬ hawˇ-eu aˬ yaw˰ neh kamˬ-euˬ heu nyiˬ jeˬ-aˬ , tiˬ jawˇ-iˬ maˬ poˆ maˬ paˇ laˇ nya-eu , Miˬyehˇ jaˬ myaw˰ maˬ myaw˰ k'mˬ-eu jeˬ pyeu˰-eu meh . K'oeˇ miˇ neh , guˆ-eu gaˆ-eu jeˬ-ahˇ dzeuˇ-awˇ Miˬyehˇ la˰ k'oeˇ ya jawˇ lu˰-eu aˬ dui-aˬ , aˬ dui mehˬ shi jaˆ-eu noeˬ tmˬ duˬ-ahˇ zi˰ dah ni tuˆ tehˬ taˬ-eu g'aˇ duˬ nui ma zi˰ dah ni jaˆ-eu ma .
58006019	Saˇ baoˬ maˬ bi luˆ-iˇ nya ni shmˇ kuˆ seuˬ seuˬ ma neh g'eu tehˬ taˬ-euˬ lo˰-ehˇ , aˬ dui deh˰-eu jeˬ maˬ poˆ maˬ paˇ laˇ nya ni , aˬ dui-euˬ noeˬ tmˬ-eu jeˬ k'oeˇ aˬ dui-ahˇ zi˰ dah ni bi jaˆ-eu meh . Noeˬ tmˬ-eu jeˬ k'oeˇ aˬ dui-euˬ nui ma-ahˇ zi˰ dah ni bi pyeu˰ laˇ-awˇ , aˬ dui noeˬ tmˬ taˬ-euˬ g'aˬ pyeu˰-eu Yeˬsuˇ-aˬ , mˬ k'oeˇ taˆ jaˆ-eu uˬ duˬ tahˬ nymˇ nymˇ ma-ahˇ taw taˬ-euˬ saˬ paˇ lawˆ kaˬ le dzeuˇ-awˇ , muiˬ-eu shawˇ-eu jawˇ duˬ-ahˇ uˇ keuˆ leˇ-eu meh .
58006020	Aˬ dui-euˬ mehˬ hu , muiˬ-eu shawˇ-eu jawˇ duˬ k'oeˇ tsahˇ-ahˇ aˬ dui-euˬ dah zaˇ Yeˬsuˇ le uˇ-awˇ , Maˬlaˬkiˇsaˬdehˇ neh tawˬ dzeuˇ ya˰-euˬ gaˇ-ahˇ tawˬ-eu mˬ maˬ maˬ byaˆ zaˇ ziˇ piˇ ma yaw huiˬ g'aˬ pyeu˰ laˇ-euˬ meh .
58007001	Maˬlaˬkiˇsaˬdehˇ k'oeˇ g'aˬ-aˬ , Saˬleˬ meuˬ-euˬ sahˬ paˬ pyeu˰-awˇ , Huiˬ dui Mahˇ dui dui-eu Miˬyehˇ-euˬ piˇ ma pyeu˰-eu meh . Sahˬ paˬ oeˬ g'aˬ-ahˇ Aˬbyaˬhaˬ guiˇ deuˆ g'aˬ-awˇ g'o˰ laˇ ngeh , Maˬlaˬkiˇsaˬdehˇ aˬ yaw˰-ahˇ tahˬ puˬ le-awˇ , dawˬ ngehˬ g'eh nehˬ-euˬ meh .
58007002	Aˬbyaˬhaˬ g'eh , aˬ yaw˰ neh guiˇ k'aˇ deuˆ za la˰-euˬ jeˬ dawˬ tawˆ lu˰ la˰ k'oeˇ , tseˇ bymˇ tiˬ bymˇ yuˇ doˆ-awˇ aˬ yaw˰-ahˇ bi˰ nehˬ-euˬ meh . ( Maˬlaˬkiˇsaˬdehˇ lehˇ ehˇ-eu tsawˇ myahˇ heu myahˇ-euˬ dawˬ tsui˰ yaw beh hmˬ-aˬ , " Yaw tsaˬ yaw dawˇ jeˬ-euˬ Sahˬpaˬ " lehˇ ehˇ maw˰-eu meh . Dawˬ tsui˰ nyiˬ hmˬ tiˬ hmˬ pyeu˰-eu aˬ yaw˰-ahˇ " Saˬleˬ meuˬ-euˬ Sahˬpaˬ " lehˇ ehˇ-eu k'oeˇ-aˬ , " Nui saˇ o˰-eu jeˬ-euˬ Sahˬpaˬ " lehˇ ehˇ maw˰-eu meh . )
58007003	Maˬlaˬkiˇsaˬdehˇ-euˬ aˬ da aˬ ma hawˇ-eu aˬ poeˬ aˬ bawˇ deuˬ gaˇ kawˆ bo˰ taˬ-euˬ tiˬ gaˇ-iˬ maˬ jaˆ-a . Aˬ yaw˰ deh˰ le-euˬ gaˇ kawˆ hawˇ-eu shiˇ-euˬ gaˇ kawˆ bo˰ taˬ-euˬ k'aw˰ maˬ jaˆ-a . Aˬ yaw˰-aˬ , Miˬyehˇ-euˬ Zaˬmaˇ-ahˇ duˇ-awˇ , mˬ maˬ maˬ byaˆ zaˇ ziˇ piˇ ma pyeu˰-eu meh .
58007004	Toˆ-ehˇ ngeuˇ naˇ , aˬ yaw˰ aˇ naˆ ni huiˬ-eu mahˇ-eu gaˇ kawˆ naw ma˰ noeˬ mawˇ nya teh˰-a . Aˬ dui-euˬ tsawˇ myahˇ doˆ dui dui-eu aˬ poeˬ pyeu˰-eu Aˬbyaˬhaˬ g'eh , guiˇ k'aˇ deuˆ za-euˬ jeˬ dawˬ tawˆ lu˰ la˰ k'oeˇ tseˇ bymˇ tiˬ bymˇ aˬ yaw˰-ahˇ bi˰-euˬ meh .
58007005	Leˬbiˇ-euˬ zaˬ deuˬ uˆ deuˬ pyeu˰-eu piˇ ma deuˬ-ahˇ , yawˬ ha-euˬ tsawˇ jeuˬ Iˇsaˬleˬlaˆ tsawˇ haˬ deuˬ tseˇ bymˇ tiˬ bymˇ ya damˬ nehˬ meh lehˇ , Zahˇ dawˬ k'o˰ dawˬ la˰ k'oeˇ ehˇ taˬ-euˬ jaˆ-eu meh . Yawˬ ha-euˬ tsawˇ jeuˬ k'oeˇ-aˬ , yawˬ ha lo˰-ehˇ Aˬbyaˬhaˬ-euˬ zaˬ deuˬ uˆ deuˬ pyeu˰-eu k'aw˰ , k'oeˇ lo˰-ehˇ ya damˬ nehˬ-eu meh .
58007006	Maˬlaˬkiˇsaˬdehˇ-aˬ , Leˬbiˇ-euˬ tsui˰-ahˇ maˬ ta˰-a . Ehˇ k'aw˰ , Aˬbyaˬhaˬ neh damˬ nehˬ-euˬ tseˇ bymˇ tiˬ bymˇ ha geu˰-awˇ , Miˬyehˇ neh saˇ jaˇ dzaˬ-euˬ jeˬ-ahˇ za-euˬ g'aˬ pyeu˰-eu Aˬbyaˬhaˬ-ahˇ dawˬ ngeh g'eh nehˬ-euˬ meh .
58007007	Dawˬ ngehˬ g'eh nehˬ-eu g'aˬ-aˬ , dawˬ bi ngehˬ g'eh nehˬ-euˬ g'aˬ naˆ maˬ tseˇ huiˬ dzehˬ meh lehˇ , tsawˇ haˬ yawˬ g'aˬ na lu˰ siˬ nya meh . Piˇ ma deuˬ-ahˇ tseˇ bymˇ tiˬ bymˇ ta˰ nehˬ-euˬ k'oeˇ-aˬ , shiˇ nya-eu tsawˇ haˬ zaˬ deuˬ-ahˇ ta˰ nehˬ-euˬ jeˬ pyeu˰-eu meh .
58007008	Ehˇ k'aw˰ , Maˬlaˬkiˇsaˬdehˇ-ahˇ tseˇ bymˇ tiˬ bymˇ ta˰ nehˬ-euˬ k'oeˇ-aˬ , Jaˇli˰ la˰ k'oeˇ ehˇ ta˰-euˬ lo˰-ehˇ , tiˬ jawˇ-iˬ maˬ shiˇ-eu g'aˬ-ahˇ ta˰ nehˬ-euˬ jeˬ pyeu˰-eu meh .
58007009	K'oeˇ lo˰-ehˇ ehˇ naˇ , Aˬbyaˬhaˬ tseˇ bymˇ tiˬ bymˇ bi˰ ngeh , Leˬbiˇ k'aw˰ tseˇ bymˇ tiˬ bymˇ bi˰-euˬ gaˇ duˇ-eu meh . ( Leˬbiˇ-euˬ zaˬ deuˬ-aˬ , tseˇ bymˇ tiˬ bymˇ za-euˬ tsawˇ haˬ deuˬ meh . )
58007010	Aˬ jeˬ miˇ neh ehˇ naˇ , k'oeˇ ngeh yamˬ-ahˇ Leˬbiˇ maˬ deh˰ le dah-euˬ k'aw˰ , Aˬbyaˬhaˬ-ahˇ Maˬlaˬkiˇsaˬdehˇ tahˬ puˬ ngeh , Leˬbiˇ k'aw˰ aˬ yaw˰-euˬ aˬ poeˬ Aˬbyaˬhaˬ-euˬ g'awˇ mawˇ la˰ k'oeˇ jawˇ lu˰ meh lehˇ ehˇ nya meh .
58007011	Iˇsaˬleˬlaˆ tsawˇ haˬ deuˬ-ahˇ bi˰-euˬ Zahˇ dawˬ k'o˰ dawˬ-aˬ , Leˬbiˇ tsawˇ jeuˬ piˇ ma geu˰ gaˇ ta˰ leˇ-awˇ bi˰-euˬ Zahˇ dawˬ k'o˰ daw˰ pyeu˰-eu meh . Nymˬ-mˇ-aˬ , Leˬbiˇ tsawˇ jeuˬ piˇ ma deuˬ neh mˇ byah jiˇ-euˬ law nmˇ-aˬ , Aˬloˬ-ahˇ maˬ ta˰-ehˇ Maˬlaˬkiˇsaˬdehˇ-ahˇ ta˰-eu piˇ ma yawˬ jeuˬ yawˬ doˆ laˇ-eu maˬ paˇ loˬ meh .
58007012	Aˬ jeˬ miˇ neh ehˇ naˇ , piˇ ma yawˬ jeuˬ yawˬ laˆ paˇ naˇ , zahˇ dawˬ k'o˰ dawˬ k'aw˰ ya laˆ paˇ-eu meh .
58007013	Gaˇ kawˆ heu-ahˇ ta˰ leˇ-awˇ aˬ dui ehˇ lu˰-eu k'oeˇ g'aˬ-aˬ , Leˬbiˇ tsawˇ jeuˬ maˬ ngeuˇ-eu tsawˇ jeuˬ yawˬ jeuˬ yawˬ pyeu˰-awˇ , aˬ yaw˰-euˬ tsawˇ jeuˬ la˰ k'oeˇ tiˬ g'aˬ-iˬ piˇ ma geu˰-awˇ lawˇ duˬ-ahˇ gaˇ maˬ mˇ haw-aˬ .
58007014	Aˬ yaw˰ Yuˇdaˆ tsawˇ jeuˬ la˰ k'oeˇ deh˰ le-euˬ meh lehˇ yawˬ g'aˬ na lu˰ siˬ nya-meh . Piˇ ma bi geu˰-eu gaˇ kawˆ Moˇseˬ ehˇ ngeh , tsawˇ jeuˬ heu jeuˬ-ahˇ maˬ ehˇ-aˬ .
58007015	Nymˬ-mˇ ehˇ lu˰-eu gaˇ kawˆ heu aˬ dui-ahˇ mawˇ duˬ dzehˬ laˇ-euˬ meh . Piˇ ma yawˬ jeuˬ yawˬ pyeu˰-eu Maˬlaˬkiˇsaˬdehˇ-ahˇ duˇ-eu piˇ ma tiˬ g'aˬ doˆ laˇ-euˬ meh .
58007016	Tsawˇ haˬ zaˬ-euˬ zahˇ sahˇ k'o˰ neh aˬ yaw˰-ahˇ piˇ ma bi geu˰-euˬ maˬ ngeuˇ-a . Tiˬ jawˇ-iˬ maˬ cawˆ-iˇ nya-eu deh˰-eu jeˬ-euˬ baoˬ neh bi geu˰-euˬ meh .
58007017	Aˬ jeˬ miˇ neh ehˇ naˇ , " Nawˇ-aˬ , Maˬlaˬkiˇsaˬdehˇ neh tawˬ dzeuˇ ya˰-euˬ gaˇ-ahˇ tawˬ daˆ le˰-eu , mˬ maˬ maˬ byaˆ zaˇ ziˇ piˇ ma ya geu˰ teh˰-a " lehˇ , Jaˇli˰ la˰ k'oeˇ ehˇ taˬ-euˬ meh .
58007018	Zahˇ sahˇ k'o˰ yaw oeˇ k'oeˇ-aˬ , g'aˬ baˬ-awˇ gaˇ dahˇ maˬ tsoeˬ-eu miˇ neh , maˬ zmˬ ni bi jaˆ-euˬ meh .
58007019	Aˬ jeˬ miˇ neh ehˇ naˇ , Moˇseˬ-ahˇ g'oe-awˇ Miˬyehˇ neh bi˰-euˬ Zahˇ dawˬ k'o˰ dawˬ k'oeˇ-aˬ , tiˬ jeˬ-ahˇ-iˬ byah laˇ ni maˬ mˇ byah nehˬ nya-a . Nymˬ-mˇ-aˬ , aˬ dui-ahˇ Miˬyehˇ jawˇ paw bi peh dzehˬ laˇ-euˬ muiˬ dzehˬ-eu noeˬ tmˬ-eu jeˬ-ahˇ aˬ dui za-euˬ ma .
58007020	K'oeˇ uˬ ta˰ , Miˬyehˇ neh kamˬ taˬ-euˬ dawˬ k'aw˰ jaˆ-eu ma . Piˇ ma k'oeˇ deuˬ-ahˇ piˇ ma ka nehˬ ngeh , Miˬyehˇ kamˬ taˬ-euˬ maˬ jaˆ-a .
58007021	Ehˇ k'aw˰ , Yeˬsuˇ-aˬ , Miˬyehˇ neh kamˬ-awˇ piˇ ma bi pyeu˰ laˇ-euˬ meh . Aˬ jeˬ miˇ neh ehˇ naˇ , aˬ yaw˰-ahˇ piˇ ma ka nehˬ ngeh Miˬyehˇ heu lo˰-ehˇ ehˇ nehˬ-euˬ meh . " Sahˬpaˬ Miˬyehˇ kamˬ tsehˆ-euˬ jeˬ , maˬ poˆ maˬ paˇ nya-a . Mˬ maˬ maˬ byaˆ zaˇ ziˇ , nawˇ piˇ ma ya geu˰ meh . "
58007022	Beu gaˇ duˬ k'oeˇ lo˰-ehˇ jaˆ-eu baˬ da neh , Yeˬsuˇ-aˬ , muiˬ dzehˬ byah dzehˬ-eu dawˬ ma saˇ jaˇ heu hmˬ-euˬ yaw duˬ yaw ciˇ pyeu˰-eu meh .
58007023	Beu gaˇ duˬ heu lo˰-ehˇ tiˬ hmˬ paˇ jaˆ-a siˬ . Piˇ ma k'oeˇ deuˬ-aˬ , g'awˬ mya g'aˬ jawˇ-eu meh . Aˬ yaw˰ ma˰ ziˇ deh˰ jiˇ-euˬ baw-eu miˇ neh , tiˬ g'aˬ teh˰-ehˇ g'awˬ myahˇ ni maˬ mˇ daˆ le˰ nya-a .
58007024	Ehˇ k'aw˰ , Yeˬsuˇ-aˬ , mˬ maˬ maˬ byaˆ zaˇ ziˇ deh˰-eu miˇ neh , aˬ yaw˰ piˇ ma geu˰-awˇ mˇ-euˬ gaˇ-ahˇ yawˬ g'aˬ yawˬ ya mˇ daˆ le˰-eu maˬ baw-a .
58007025	K'oeˇ miˇ neh , nymˬ-mˇ maˬ ehˇ , aˬ kaˇ mehˬ hu paw aˬ geu yamˬ-ahˇ maˬ ehˇ , aˬ yaw˰-ahˇ g'oe-awˇ Miˬyehˇ jawˇ gaˇ k'aˇ laˇ-eu tsawˇ haˬ-ahˇ aˬ yaw˰ ka k'o˰ nehˬ nya-eu meh . Aˬ jeˬ miˇ neh ehˇ naˇ , tsawˇ haˬ zaˬ-euˬ dah zaˇ Miˬyehˇ-ahˇ tahˬ shaˇ-eu g'aˇ duˬ aˬ yaw˰ mˬ maˬ maˬ byaˆ zaˇ ziˇ deh˰-eu meh .
58007026	K'oeˇ baˬ da neh , Yeˬsuˇ-aˬ , aˬ dui k'aˇ loˬ-eu jeˬ mˇ byah nehˬ nya-eu Piˇma Yaw huiˬ g'aˬ pyeu˰-eu meh . Aˬ yaw˰-aˬ , yaw muiˬ yaw shawˇ meh . Ehˇ k'aˇ tiˬ paw˰-iˬ maˬ za-eu uˬ ta˰ , iˬ baˇ tiˬ paw˰-iˬ maˬ ahˇ-a . Iˬ baˇ zaˬ deuˬ nehˬ-ehˇ maˬ bi keuˬ ni aˬ yaw˰-ahˇ Miˬyehˇ yuˇ doˆ taˬ-awˇ , mˬ naˆ maˬ tseˇ goˇ-eu tiˆ-ahˇ ciˬ huiˬ ciˬ mahˇ keuˆ nehˬ-euˬ meh .
58007027	Piˇ ma yaw huiˬ nui deuˬ-ahˇ aˬ yaw˰ maˬ duˇ-a . Aˬ yaw˰ ma˰ lo˰-ehˇ yawˬ nah na lu˰ yawˬ ha-euˬ iˬ baˇ g'aˇ duˬ jeˬ hu lawˇ g'aˬ shehˇ g'aˬ ngeh , aˬ cawˬ-euˬ i baˇ g'aˇ duˬ ya lawˇ ya shehˇ-eu heu deuˬ-ahˇ aˬ yaw˰ mˇ-eu maˬ loˬ-a . Aˬ yaw˰-euˬ g'awˇ mawˇ lawˇ nehˬ-euˬ k'oeˇ-aˬ , tiˬ poˆ lawˇ-awˇ mˬ maˬ maˬ byaˆ zaˇ ziˇ gmˬ-eu lawˇ-euˬ jeˬ pyeu˰-eu meh .
58007028	Moˇseˬ-ahˇ g'oe-awˇ Miˬyehˇ neh bi˰-euˬ Zahˇ dawˬ k'o˰ dawˬ k'oeˇ-aˬ , piˇ ma yaw huiˬ g'aˬ geu˰-eu g'aˇ duˬ maˬ byah maˬ lo˰-eu deuˬ-ahˇ bi geu˰-euˬ meh . Ehˇ k'aw˰ , Zahˇ dawˬ k'o˰ dawˬ-euˬ jeˬ nah hawˇ-eu oe-euˬ Miˬyehˇ neh kamˬ tsehˆ taˬ-euˬ saˇ jaˇ k'oeˇ-aˬ , mˬ maˬ maˬ byaˆ zaˇ ziˇ byah-eu lo˰-eu aˬ yaw˰-euˬ Zaˬmaˇ-ahˇ Piˇma Yaw huiˬ g'aˬ bi geu˰-euˬ meh .
58008001	Aˬ dui ehˇ lu˰-eu gaˇ kawˆ heu dawˬ tawˆ lu˰-euˬ uˬ dzah-aˬ , heu lo˰-ehˇ ehˇ maw˰-eu ma . Mˬ k'oeˇ taˆ uˆ lahˇ lu˰-eu Sahˬpaˬ pyeu˰-eu Miˬyehˇ-euˬ dzoeˬ dzaˬ nuiˇ mahˬ-euˬ aˇ maˇ paw nuiˇ lu˰-eu Piˇma Yaw huiˬ tiˬ g'aˬ aˬ dui jawˇ-eu ma .
58008002	Aˬ yaw˰-aˬ , tsawˇ haˬ zaˬ neh tsoˆ-euˬ sehˬ g'awˆ maˬ ngeuˇ-eu , Sahˬpaˬ Miˬyehˇ neh tsoˆ-euˬ maˇ maˇ ni g'eh-eu sehˬ g'awˆ la˰ k'oeˇ , Muiˬ dui shawˇ dui dui-eu Jawˇduˬ-ahˇ gaˇ mˇ-eu Piˇma Yaw huiˬ g'aˬ pyeu˰-eu meh .
58008003	Piˇ ma yawˬ huiˬ g'aˬ k'aˇ geu˰-eu yawˬ g'aˬ na lu˰ , Miˬyehˇ-ahˇ damˬ nehˬ-eu jeˬ hawˇ-eu lawˇ-eu shehˇ-eu jeˬ ya mˇ-eu meh . K'oeˇ lo˰-ehˇ duˇ ni , aˬ dui-euˬ Piˇma Yaw huiˬ g'aˬ k'aw˰ , Miˬyehˇ-ahˇ ya lawˇ ya shehˇ meh .
58008004	Aˬ yaw˰-aˬ , mˬ k'oeˇ taˆ-euˬ piˇ ma pyeu˰-eu meh . Aˬ yaw˰ miˇ tsaˬ k'oeˇ taˆ jawˇ law nmˇ-aˬ , piˇ ma maˬ ya geu˰-a . Aˬ jeˬ miˇ neh ehˇ naˇ , Yuˇdaˆ tsawˇ haˬ-euˬ Zahˇ dawˬ k'o˰ dawˬ la˰ k'oeˇ k'aˇ ehˇ taˬ-euˬ lo˰-ehˇ lawˇ nehˬ shehˇ nehˬ-eu piˇ ma deuˬ jawˇ lu˰-eu meh .
58008005	Aˬ yaw˰ ma˰ piˇ ma geu˰-awˇ mˇ lu˰-eu k'oeˇ-aˬ , mˬ k'oeˇ taˆ mˇ lu˰-eu jeˬ-euˬ naˇ shmˇ aˇ baˇ loˆ ni teh˰ meh . Aˬ yaw˰ ma˰-aˬ , Moˇseˬ neh k'aˇ mˇ-euˬ lo˰-ehˇ mˇ lu˰-eu teh˰ meh . Moˇseˬ aˬ yaw˰ Dawˬ ma saˇ jaˇ Sehˬ g'awˆ tsoˆ-eu lehˇ g'eh ngeh , " Yawˬ jeˬ na lu˰ gawˬ jawˬ k'oeˇ taˆ nawˬ-ahˇ mehˬ nehˬ-euˬ Sehˬ g'awˆ-ahˇ duˇ leˇ ni yaw duˬ duˬ-ehˇ tsoˆ-awˬ " lehˇ , aˬ yaw˰-ahˇ Miˬyehˇ ehˇ nehˬ-euˬ meh .
58008006	Miˬyehˇ hawˇ-eu aˬ yaw˰-euˬ tsawˇ haˬ yaw kaˬ-ahˇ Yeˬsuˇ neh lehˬ hmˬ taˬ-euˬ dawˬ ma saˇ jaˇ k'oeˇ-aˬ , muiˬ dzehˬ byah dzehˬ-eu saˇ jaˇ dawˬ-ahˇ g'oe-awˇ mˇ taˬ-euˬ miˇ neh , dawˬ ma saˇ jaˇ yaw oeˇ naˆ maˬ tseˇ muiˬ dzehˬ byah dzehˬ-eu dawˬ ma saˇ jaˇ pyeu˰-eu meh . K'oeˇ lo˰-ehˇ duˇ ni , piˇ ma k'oeˇ deuˬ mˇ lu˰-eu gaˇ naˆ maˬ tseˇ huiˬ dzehˬ-eu gaˇ , Yeˬsuˇ-ahˇ aˬ nehˬ taˬ-euˬ meh .
58008007	Dawˬ ma saˇ jaˇ yaw beh hmˬ ehˇ k'aˇ maˬ za law nmˇ-aˬ , dawˬ ma saˇ jaˇ nyiˬ hmˬ tiˬ hmˬ mˇ poˆ-eu maˬ loˬ-aˇ .
58008008	Ehˇ k'aw˰ , Miˬyehˇ aˬ yaw˰-euˬ tsawˇ haˬ k'oeˇ deuˬ-ahˇ iˬ baˇ taˬ k'aˇ za-awˇ , heu lo˰-ehˇ ehˇ taˬ-euˬ meh . " Iˇ saˬ leˬ laˇ tsawˇ haˬ hawˇ-eu , Yuˇdaˆ tsawˇ haˬ k'oeˇ deuˬ nehˬ-ehˇ , dawˬ ma saˇ jaˇ yaw shui˰ tiˬ hmˬ , ngaˇ paˇ ya dzaˬ poˆ-eu aˇ yamˬ , aˇ nah paˇ keuˆ le lu˰ meh lehˇ , Sahˬpaˬ Miˬyehˇ ehˇ taˬ-euˬ meh .
58008009	Dawˬ ma saˇ jaˇ yaw shui˰ k'oeˇ-aˬ , aˬ yaw˰ ma˰-euˬ aˬ poeˬ deuˬ-ahˇ , Iˇjiˇtuˆ miˇ k'ahˬ la˰ k'oeˇ neh , ngaˬ neh sheuˬ doˆ nehˬ la˰ ngeh nah , dzaˬ-euˬ dawˬ ma saˇ jaˇ pyeu˰-eu , yaw oeˇ k'oeˇ dawˬ-ahˇ maˬ duˇ-a . Ngaˬ-euˬ dawˬ ma saˇ jaˇ k'oeˇ-ahˇ , yaw˰ ma˰ saˇ jaˇ puiˬ-euˬ miˇ neh , myaˆ haw maˬ cawˬ ni byehˇ-euˬ ma .
58008010	Nymˬ-mˇ dawˬ ma saˇ jaˇ heu hmˬ , aˬ kaˇ mehˬ hu aˇ yamˬ la˰ k'oeˇ , Iˇsaˬleˬlaˆ tsawˇ haˬ nehˬ-ehˇ , ngaˇ dzaˬ ta˰ mˇ ta˰ geu˰ ma lehˇ , Sahˬpaˬ Miˬyehˇ ehˇ taˬ-euˬ meh . Aˬ yaw˰ ma˰-euˬ nui noeˬ la˰ k'oeˇ , zahˇ dawˬ k'o˰ dawˬ dawˆ ahˇ nehˬ-awˇ , nui ma la˰ k'oeˇ bo˰ myahˬ nehˬ ma . Ngaˇ yaw˰ ma˰-euˬ Miˬyehˇ geu˰-awˇ , Yaw˰ ma˰ ngaˬ-euˬ tsawˇ haˬ geu˰ ma .
58008011	Yawˬ ha tsawˇ jeuˬ yaw kaˬ hawˇ-eu , yawˬ ha miˇ k'ahˬ zaˬ deuˬ yaw kaˬ , ' Sahˬpaˬ Miˬyehˇ-ahˇ siˬ-awˬ'lehˇ , mehˬ nehˬ tsoˆ nehˬ-eu maˬ loˬ-aˇ . Huiˬ zaˬ nyiˇ zaˬ yawˬ g'aˬ na lu˰ , ngaˬ-ahˇ siˬ nya jiˇ laˇ teh˰-a .
58008012	Aˬ yaw˰ ma˰-ahˇ iˬ baˇ pyehˬ-awˇ , yaw lehˬ yaw ca dawˬ tawˆ lu˰-ahˇ , maˬ juiˇ taˬ ni byehˇ byoˆ nehˬ ma . "
58008013	Dawˬ ma saˇ jaˇ yaw shui˰ gaˇ kawˆ Miˬyehˇ ehˇ-eu la˰ k'oeˇ , yaw beh dzaˬ taˬ-euˬ dawˬ ma saˇ jaˇ k'oeˇ hmˬ bi oeˇ-iˇ-euˬ meh . Myahˇ laˇ-awˇ oeˇ-iˇ-euˬ jeˬ-aˬ , g'awˬ myahˇ maˬ g'eh-ehˇ piˬ-iˇ byoˆ-iˇ teh˰-a .
58009001	Dawˬ ma saˇ jaˇ yaw beh hmˬ la˰ k'oeˇ , uˬ duˬ aˬ joˆ-ehˇ ya tahˬ-eu zahˇ sahˇ k'o˰ deuˬ ahˇ-awˇ , tsawˇ haˬ zaˬ neh jahˇ-euˬ uˬ duˬ tahˬ-eu jawˇ duˬ k'aw˰ baw-eu meh .
58009002	Muiˬ-eu shawˇ-eu Jawˇ duˬ lehˇ kuˇ-eu Sehˬg'awˆ la˰ nyiˇ lawˆ , g'awˆ taˬ-euˬ meh . K'oeˇ-euˬ la˰ k'oeˇ , tsiˇ k'mˬ do˰ daˆ duˬ hawˇ-eu Miˬyehˇ-ahˇ lawˇ nehˬ-euˬ ka muˇ ciˬ daˆ-eu hawˬ jeh tiˬ jeh jaˆ-eu meh .
58009003	Lawˆ kaˬ saˬ paˇ nyiˬ hmˬ tiˬ hmˬ-euˬ naˇ k'ah paw , Muiˬ dui Shawˇ dui dui-eu Jawˇ duˬ lehˇ kuˇ-eu Sehˬg'awˆ paˇ jaˆ-eu meh .
58009004	K'oeˇ-euˬ la˰ k'oeˇ , shuiˇ neh jahˇ taˬ-euˬ tsiˇ yaw saw jeˬ do˰ damˬ-eu lawˇ duˬ maˬ ehˇ , maˬ naˆ kaˬ muˇ ahˇ-eu shuiˇ ciˬ cuˇ ciˬ ahˇ taˬ-euˬ shuiˇ yaw taˬ-euˬ Dawˬ ma saˇ jaˇ Bahˬ keuˆ maˬ ehˇ , baw nmˬ tso˰-eu Aˬloˬ-euˬ gawˬ yoeˬ maˬ ehˇ , zahˇ dawˬ k'o˰ dawˬ tseˇ dawˬ bo˰ taˬ-euˬ k'aˬ lo teˇ bya˰ nyiˬ bya˰ maˬ ehˇ , bi jaˆ-euˬ meh .
58009005	Dawˬ ma saˇ jaˇ Bahˬ keuˆ k'oeˇ taˆ , Jeˬluˇbeˬ mawˇ kawˇ bi jaˆ-euˬ meh . Jeˬluˇbeˬ mawˇ kawˇ-euˬ aˬ dahˇ k'oeˇ , iˬ baˇ pyehˬ nehˬ-eu jawˇ duˬ k'oeˇ taˆ aˬ dahˇ cawˬ ja taˬ-euˬ meh . Ehˇ k'aw˰ , jawˇ duˬ heu tsahˇ aˬ joˆ-ehˇ g'eh-eu jawˇ duˬ pyeu˰-eu gaˇ kawˆ nymˬ-mˇ yaw duˬ duˬ-ehˇ maˬ dzawˇ duˬ nya-a siˬ .
58009006	Uˬ duˬ tahˬ-eu jawˇ duˬ k'oeˇ tsahˇ-ahˇ ta˰ leˇ-awˇ , zahˇ sahˇ k'o˰ heu lo˰-ehˇ jaˆ-eu meh . Piˇ ma deuˬ sehˬ g'awˆ la˰ nyiˇ lawˆ-ahˇ yawˬ nah na lu˰ uˇ leˇ-awˇ , yawˬ ha-euˬ gaˇ ya mˇ-eu meh .
58009007	Piˇma Yaw huiˬ g'aˬ teh˰-ehˇ sehˬ g'awˆ la˰ k'oeˇ lawˆ-ahˇ ya uˇ leˇ-awˇ , tiˬ k'o˰ tiˬ poˆ teh˰-ehˇ ya uˇ leˇ-eu meh . Aˬ yaw˰ k'oeˇ lo˰-ehˇ uˇ leˇ ngeh , yawˬ ha-euˬ iˬ baˇ g'aˇ duˬ maˬ ehˇ , tsawˇ haˬ zaˬ deuˬ neh iˬ baˇ meh lehˇ maˬ siˬ nya-ehˇ mˇ lehˬ-euˬ iˬ baˇ g'aˇ duˬ maˬ ehˇ , Miˬyehˇ-ahˇ lawˇ-eu g'aˇ duˬ shiˬ ya yuˇ ahˇ g'eh-eu meh .
58009008	Sehˬ g'awˆ la˰ nyiˇ lawˆ k'oeˇ gaˇ k'aˇ jaˆ k'oeˇ keuˆ ni , Muiˬ dui shawˇ dui dui-eu Jawˇ duˬ k'oeˇ tsahˇ-ahˇ uˇ leˇ-eu gaˇ ma maˬ pah laˇ-a siˬ lehˇ , uˬ duˬ tahˬ-eu jawˇ duˬ k'oeˇ tsahˇ-euˬ zahˇ sahˇ k'o˰-ahˇ ta˰ leˇ-awˇ Muiˬ-eu shawˇ-eu Yaw sahˇ Miˬyehˇ bya cehˆ ni mehˬ nehˬ la˰-eu meh .
58009009	Heu-aˬ , nymˬ-mˇ-euˬ aˇ yamˬ heu-ahˇ mehˬ nehˬ la˰-eu jeˬ pyeu˰-eu meh . Ehˇ maw˰-eu dawˬ tsui˰-a˰ , Miˬyehˇ-ahˇ damˬ nehˬ-euˬ jeˬ hawˇ-eu jeˬ zaˬ seh˰-awˇ lawˇ-eu shehˇ-eu jeˬ-aˬ , Miˬyehˇ-ahˇ uˬ duˬ tahˬ-eu tsawˇ haˬ-euˬ nui ma muiˬ laˇ shawˇ laˇ ni maˬ mˇ byah nehˬ nya-a lehˇ ehˇ maw˰-eu meh .
58009010	Aˬ jeˬ miˇ neh ehˇ naˇ , heu deuˬ-aˬ , dzaˬ-eu dawˇ-eu jeˬ hawˇ-eu muiˬ laˇ shawˇ laˇ ni mˇ-eu zahˇ sahˇ k'o˰ deuˬ-ahˇ teh˰-ehˇ ta˰-eu meh . Heu deuˬ-aˬ , Miˬyehˇ zahˇ yaw shui˰ maˬ laˆ paˇ k'oeˇ keuˆ ni teh˰-ehˇ geu˰ nya-eu , la˰ nyiˇ paw teh˰-ehˇ ta˰ leˇ-eu zahˇ sahˇ k'o˰ pyeu˰-eu meh .
58009011	Ehˇ k'aw˰ , Ka li-aˬ , nymˬ-mˇ heu gaˇ keuˆ le taˬ-euˬ yaw muiˬ jeˬ heu deuˬ-ahˇ bi˰ nehˬ la˰-eu Piˇma Yaw huiˬ g'aˬ lo˰-ehˇ oe keuˆ taˬ-euˬ meh . Aˬ yaw˰ gaˇ mˇ lu˰-eu sehˬ g'awˆ-aˬ , muiˬ dzehˬ byah dzehˬ-eu meh . Sehˬ g'awˆ k'oeˇ-aˬ , tsawˇ haˬ zaˬ neh g'awˆ-euˬ sehˬ g'awˆ maˬ ngeuˇ-eu uˬ ta˰ , beh taˬ-euˬ miˇ tsaˬ tahˬ k'awˇ heu-ahˇ ta˰-eu seh˰ g'awˆ maˬ ngeuˇ-a .
58009012	Sehˬ g'awˆ k'oeˇ-ahˇ Yeˬsuˇ le uˇ-awˇ , Muiˬ dui shawˇ dui dui-eu Jawˇ duˬ-ahˇ mˬ maˬ maˬ byaˆ zaˇ ziˇ g'aˇ duˬ tiˬ poˆ uˇ leˇ ngeh , ci˰ myeh˰ hawˇ-eu mawˇ neˇ-euˬ shiˬ yuˇ ahˇ g'eh-awˇ lawˇ leˇ-euˬ maˬ ngeuˇ-a . Aˬ yaw˰-euˬ shiˬ yuˇ ahˇ g'eh-awˇ , mˬ maˬ maˬ byaˆ zaˇ ziˇ ka k'o˰-eu jeˬ-ahˇ aˬ dui za ni lawˇ leˇ-euˬ jeˬ pyeu˰-eu meh .
58009013	Ciˬ myeh˰ hawˇ-eu mawˇ neˇ-euˬ shiˬ hawˇ-eu , mawˇ neˇ mawˇ zaˬ dzah puiˆ-awˇ lawˇ-euˬ lehˇ kuˇ laˆ keuˬ-awˇ , maˬ shawˇ-eu tsawˇ haˬ-ahˇ byaˆ shehˬ naˇ shawˇ laˇ-eu meh .
58009014	K'oeˇ lo˰-ehˇ jahˇ-eu baˬ da neh shawˇ laˇ nya naˇ , Ka li-euˬ shiˬ baˬ da neh aˇ naˆ ni paˇ shawˇ dzehˬ laˇ nmˇ . Mˬ maˬ maˬ byaˆ zaˇ ziˇ deh˰-eu Yaw sahˇ Miˬyehˇ-ahˇ g'oe-eu la˰ k'oeˇ , byah dui dui-eu lawˇ-eu jeˬ lo˰-ehˇ aˬ yaw˰-euˬ g'awˇ mawˇ Miˬyehˇ-ahˇ damˬ nehˬ-euˬ meh . Deh˰ lu˰-eu Miˬyehˇ-euˬ nui k'ahˇ aˬ dui mˇ nya ni , gaˇ dahˇ maˬ tsoeˬ-eu zahˇ sahˇ k'o˰ k'oeˇ deuˬ neh maˬ shawˇ nehˬ la˰ nya-euˬ aˬ dui-euˬ nui ma-ahˇ aˬ yaw˰ shawˇ nehˬ la˰ teh˰-a .
58009015	K'oeˇ baˬ da neh , dawˬ ma saˇ jaˇ yaw shui˰ pyeu˰ leˇ ni mˇ-eu g'aˬ-aˬ , Ka li meh . Miˬyehˇ neh kuˇ doˆ-euˬ tsawˇ haˬ deuˬ mˬ maˬ maˬ byaˆ zaˇ ziˇ guiˬ lahˬ jeˬ biˇ za ni , aˬ yaw˰ k'oeˇ lo˰-ehˇ mˇ-euˬ meh . Dawˬ ma saˇ jaˇ yaw beh hmˬ-ahˇ g'oe-awˇ deh˰ lu˰ ngeh , Ka li shiˇ dah-awˇ tsawˇ haˬ zaˬ deuˬ-ahˇ yawˬ ha neh mˇ-euˬ iˬ baˇ-ahˇ bi buˬ-iˇ nya-euˬ miˇ neh , k'oeˇ lo˰-ehˇ mˇ pyeu˰ nya-euˬ meh .
58009016	Jeˬ biˇ bi˰-eu g'aˇ duˬ bo˰ tsehˆ taˬ-euˬ sahˬ bo˰ jaˆ naˇ , jeˬ biˇ bi˰-eu g'aˬ maˇ maˇ ni shiˇ-euˬ gaˇ kawˆ yaw duˬ ya bi baw meh .
58009017	Aˬ jeˬ miˇ neh ehˇ naˇ , jeˬ biˇ bi˰-eu g'aˬ k'aˇ deh˰ k'oeˇ keuˆ ni , jeˬ biˇ k'oeˇ-ahˇ maˬ za nya-a siˬ . Jeˬ biˇ bi˰-eu g'aˬ shiˇ g'aˬ miˇ tsa teh˰-ehˇ , jeˬ biˇ k'oeˇ-ahˇ za nya-eu meh .
58009018	K'oeˇ miˇ neh , dawˬ ma saˇ jaˇ yaw beh hmˬ k'aw˰ , tiˬ jeˬ paˬ seh˰ dah-awˇ shiˬ neh mˇ taˬ-euˬ dawˬ ma saˇ jaˇ pyeu˰-eu meh .
58009019	Aˇ dahˬ beh ngeh Zahˇ dawˬ k'o˰ dawˬ la˰ k'oeˇ k'aˇ bo˰ taˬ-euˬ zahˇ dawˬ k'o˰ dawˬ dawˬ tawˆ lu˰ , Iˇsaˬleˬlaˆ tsawˇ haˬ deuˬ-ahˇ Moˇseˬ ehˇ nehˬ-euˬ meh . K'oeˇ naˇ , mawˇ neˇ hawˇ-eu ci˰ myeh˰-euˬ shiˬ iˇ cu˰ nehˬ-ehˇ keuˬ-awˇ , hiˇsoˆ baw nmˬ hawˇ-eu yawˇ ca˰ hm laˆ duiˆ-awˇ , Zahˇ dawˬ k'o˰ dawˬ hawˇ-eu Iˇsaˬleˬlaˆ tsawˇ haˬ dawˬ tawˆ lu˰-ahˇ byaˆ shehˬ-euˬ meh .
58009020	" Shiˬ heu-aˬ , naw ma˰ bi caw teh-eu g'aˇ duˬ Miˬyehˇ neh naw ma˰-ahˇ bi˰-euˬ dawˬ ma saˇ jaˇ-euˬ shiˬ pyeu˰-eu meh " lehˇ , Moˇseˬ ehˇ-eu meh .
58009021	K'oeˇ lo˰-ehˇ duˇ ni , Dawˬ ma saˇ jaˇ Sehˬ g'awˆ-ahˇ maˬ ehˇ , uˬ duˬ tahˬ gaˇ zmˬ-eu mˇ myawˬ keu ka deuˬ k'oeˇ taˆ maˬ ehˇ , shiˬ k'oeˇ neh Moˇseˬ byaˆ shehˬ-euˬ meh .
58009022	Zahˇ dawˬ k'o˰ dawˬ la˰ k'oeˇ ehˇ taˬ-euˬ-aˬ , yawˬ jeˬ na lu˰ ehˇ g'aˬ ni-ahˇ shiˬ neh ya shawˇ-awˇ , shiˬ shehˆ-awˇ neh teh˰-ehˇ iˬ baˇ pyehˬ nehˬ-eu jeˬ-ahˇ za nya-eu meh .
58009023	Maˇ maˇ ni mˬ k'oeˇ taˆ jaˆ-eu jeˬ maˬ ngeuˇ-ehˇ , k'oeˇ-euˬ aˇ baˇ naˇ shmˇ loˆ ni teh˰-ehˇ g'eh-eu deuˬ-ahˇ , k'oeˇ lo˰-ehˇ ya mˇ shawˇ-eu meh . Ehˇ k'aw˰ , maˇ maˇ ni mˬ k'oeˇ taˆ jaˆ-eu jeˬ-ahˇ shawˇ-eu g'aˇ duˬ , k'oeˇ naˆ maˬ tseˇ muiˬ dzehˬ-eu jeˬ ya lawˇ ya shehˇ-eu meh .
58009024	Aˬ jeˬ miˇ neh ehˇ naˇ , maˇ maˇ ni g'eh-eu jeˬ maˬ ngeuˇ-ehˇ , k'oeˇ-euˬ aˇ baˇ naˇ shmˇ loˆ ni teh˰-ehˇ pyeu˰-eu , tsawˇ haˬ zaˬ neh jahˇ taˬ-euˬ Muiˬ-eu shawˇ-eu jawˇ duˬ-ahˇ Ka li uˇ leˇ-euˬ maˬ ngeuˇ-a . Maˇ maˇ ni mˬ k'oeˇ taˆ aˬ yaw˰ le uˇ-awˇ , k'oeˇ gaˇ aˬ duiˬ-euˬ dah zaˇ Miˬyehˇ mehˬ shi aˬ yaw˰ le keuˆ-euˬ meh .
58009025	Yuˇdaˆ tsawˇ haˬ-euˬ Piˇma Yaw huiˬ g'aˬ-aˬ , aˬ yaw˰ k'o˰ yaw˰ jeˬ zaˬ-euˬ shiˬ yuˇ-awˇ , Muiˬ dui shawˇ dui dui-eu Jawˇ duˬ-ahˇ uˇ leˇ-eu meh . Ehˇ k'aw˰ , Ka li-aˬ , aˬ yaw˰-euˬ g'awˇ mawˇ g'awˬ mya poˆ lawˇ-eu maˬ loˬ-a .
58009026	K'oeˇ lo˰-ehˇ ya lawˇ law nmˇ-aˬ , mˬ beh miˇ beh ngeh neh aˇ dahˬ beh-awˇ , aˬ yaw˰ g'awˬ mya poˆ ya kamˇ shiˇ-euˬ teh˰-a . Ehˇ k'aw˰ , nymˬ-mˇ miˇ tsaˬ heu aˇ saˬ saˬ-eu dawˬ peh peh laˇ-euˬ aˇ yamˬ heu la˰ k'oeˇ , mˬ maˬ maˬ byaˆ zaˇ ziˇ g'aˇ duˬ gmˬ ni aˬ yaw˰ tiˬ poˆ teh˰-ehˇ doˆ le-awˇ , aˬ yaw˰-euˬ g'awˇ mawˇ lawˇ nehˬ-eu la˰ k'oeˇ , iˬ baˇ yuˇ dzeh le-euˬ meh .
58009027	Tsawˇ haˬ yawˬ g'aˬ na lu˰ tiˬ poˆ ya shiˇ-awˇ , shiˇ g'aˬ ngeh Miˬyehˇ neh yaˇ k'aˬ ya bi daˇ teh˰-a .
58009028	K'oeˇ gaˇ duˇ ni , tsawˇ haˬ g'awˬ mya ni-euˬ iˬ baˇ yuˇ dzeh-eu g'aˇ duˬ , Ka li-euˬ g'awˇ mawˇ tiˬ poˆ lawˇ dah-euˬ meh . Aˬ yaw˰ tiˬ poˆ paˇ doˆ le teh˰-a . Ehˇ k'aw˰ , iˬ baˇ shawˇ-eu g'aˇ duˬ oe-euˬ maˬ ngeuˇ-a . Aˬ yaw˰-ahˇ lo˰ lu˰-eu tsawˇ haˬ deuˬ-ahˇ ka k'o˰-eu g'aˇ duˬ oe-euˬ jeˬ pyeu˰-eu meh .
58010001	Yuˇdaˆ tsawˇ haˬ-euˬ Zahˇ dawˬ k'o˰ dawˬ-aˬ , maˇ maˇ ni g'eh-eu jeˬ maˬ ngeuˇ-a . Keuˆ le lu˰-eu maˇ maˇ ni g'eh-eu yaw muiˬ jeˬ-euˬ aˇ baˇ naˇ shmˇ loˆ ni teh˰ meh . Tiˬ jawˇ-iˬ lawˇ g'aˬ shehˇ g'aˬ-euˬ maˬ baw ni , aˬ yaw˰ tiˬ jeˬ teh˰-ehˇ g'awˬ mya k'o˰ g'awˬ mya la ya lawˇ ya shehˇ poˆ-eu meh . Toˆ-ehˇ ngeuˇ naˇ , Zahˇ dawˬ k'o˰ dawˬ k'oeˇ , k'oeˇ lo˰-ehˇ lawˇ poˆ shehˇ poˆ poˆ-eu la˰ k'oeˇ , Miˬyehˇ jawˇ gaˇ laˇ-eu tsawˇ haˬ deuˬ-ahˇ byah-eu tsawˇ haˬ aˬ joˆ-ehˇ bi pyeu˰ laˇ nya nmˇ .
58010002	Miˬyehˇ-ahˇ uˬ duˬ tahˬ-eu tsawˇ haˬ deuˬ maˇ maˇ ni iˬ baˇ bi shawˇ g'aˬ jiˇ-euˬ ngeuˇ naˇ , yawˬ haˇ yawˬ ha iˬ baˇ ahˇ ma lehˇ maˬ paˇ noeˬ-ehˇ , lawˇ-eu shehˇ-eu jeˬ dawˬ tawˆ lu˰ naˬ jiˇ teh˰-a .
58010003	Ehˇ k'aw˰ , aˬ yaw˰ k'o˰ yaw˰ lawˇ-eu shehˇ-eu k'oeˇ-aˬ , aˬ yaw˰ ma˰ iˬ baˇ ahˇ-eu gaˇ kawˆ aˬ yaw˰ ma˰-ahˇ bi siˬ-eu tiˬ jeˬ pyeu˰-eu meh .
58010004	Aˬ jeˬ miˇ neh ehˇ naˇ , mawˇ neˇ hawˇ-eu ci˰ myeh˰-euˬ shiˬ-aˬ , tsawˇ haˬ zaˬ-ahˇ iˬ baˇ tiˬ jawˇ-iˬ maˬ shawˇ nehˬ nya-a .
58010005	K'oeˇ baˬ da neh , Ka li miˇ tsaˬ heu k'oeˇ taˆ za˰ le-eu lehˇ g'eh ngeh , aˬ yaw˰ Miˬyehˇ-ahˇ heu lo˰-ehˇ ehˇ nehˬ-euˬ meh . " Lawˇ nehˬ-eu jeˬ , damˬ nehˬ-eu jeˬ , heu deuˬ-ahˇ nawˇ maˬ geu˰ maw˰-a . Ehˇ k'aw˰ ngaˬ-ahˇ g'awˇ mawˇ tiˬ mawˇ , nawˬ neh laˆ saˆ nehˬ la˰-euˬ meh .
58010006	Lawˇ duˬ k'oeˇ taˆ jeˬ zaˬ puiˆ-awˇ , iˬ baˇ shawˇ-eu lawˇ-eu k'oeˇ-ahˇ , nawˇ laˬ k'aˬ cehˇ-eu maˬ ngeuˇ-a .
58010007	K'oeˇ naˇ , ngaˇ heu dawˬ ngehˬ-euˬ ma . ' Zahˇ dawˬ k'o˰ dawˬ sahˬ bo˰ la˰ k'oeˇ , ngaˬ-euˬ gaˇ kawˆ ehˇ-euˬ lo˰-ehˇ , nawˬ-euˬ nui k'ahˇ mˇ byah-eu lehˇ , Miˬyehˇ-oˇ ngaˇ oe taˬ-euˬ ma . " '
58010008	" Lawˇ-eu shehˇ-eu jeˬ hawˇ-eu damˬ-eu jeˬ-ahˇ maˬ ehˇ , lawˇ duˬ k'oeˇ taˆ jeˬ zaˬ dzah puiˆ-awˇ iˬ baˇ shawˇ-eu lawˇ-eu jeˬ-ahˇ maˬ ehˇ , nawˇ maˬ geu˰ maw˰-eu uˬ ta˰ , laˬ k'aˬ k'aw˰ maˬ cehˇ-a " lehˇ , aˬ yaw˰ yaw beh ehˇ-euˬ meh . Lawˇ-eu shehˇ-eu k'oeˇ deuˬ dawˬ tawˆ lu˰ , Zahˇ dawˬ k'o˰ dawˬ-ahˇ tsaˬ ni mˇ-euˬ jeˬ pyeu˰-eu k'aw˰ , aˬ yaw˰ k'oeˇ lo˰-ehˇ ehˇ-euˬ meh .
58010009	K'oeˇ naˇ , " Miˬyehˇ-oˇ , nawˬ-euˬ nui k'ahˇ mˇ byah-eu g'aˇ duˬ ngaˇ oe-euˬ ma " lehˇ aˬ yaw˰ ehˇ-euˬ meh . K'oeˇ miˇ neh , lawˇ-eu shehˇ-eu yaw oeˇ dawˬ tawˆ lu˰-ahˇ Miˬyehˇ byehˇ-awˇ , k'oeˇ-euˬ dah zaˇ Ka li lawˇ dah-euˬ meh .
58010010	Yeˬsuˇ Ka li-aˬ , Miˬyehˇ bi mˇ maw˰-eu jeˬ-ahˇ mˇ byah-euˬ miˇ neh , aˬ dui iˬ baˇ-ahˇ law-iˇ-euˬ ma . Mˬ maˬ maˬ byaˆ zaˇ ziˇ gmˬ ni aˬ yaw˰-euˬ g'awˇ mawˇ lawˇ dah-euˬ miˇ neh , aˬ dui-euˬ iˬ baˇ shawˇ laˇ g'aˬ-euˬ meh .
58010011	Yuˇdaˆ tsawˇ haˬ piˇ ma aˬ yaw˰ g'aˬ yaw˰ , yawˬ nah na lu˰ piˇ ma-euˬ gaˇ ya mˇ-awˇ , aˬ yaw˰ tiˬ jeˬ-ahˇ g'awˬ mya poˆ ya lawˇ ya shehˇ poˆ-eu meh . Ehˇ k'aw˰ , aˬ yaw˰ ma˰ neh lawˇ-euˬ shehˇ-euˬ k'oeˇ iˬ baˇ maˬ shawˇ nya-a .
58010012	Ka li-aˬ , iˬ baˇ shawˇ-eu g'aˇ duˬ tiˬ poˆ teh˰-ehˇ lawˇ-euˬ k'aw˰ , mˬ maˬ maˬ byaˆ zaˇ ziˇ gmˬ-eu lawˇ-eu jeˬ pyeu˰-awˇ , nymˬ-mˇ Miˬyehˇ-euˬ aˇ maˇ paw nuiˇ lu˰-eu meh .
58010013	Aˬ yaw˰-ahˇ muiˇ-eu deuˬ-ahˇ Miˬyehˇ neh tsahˇ uiˬ la˰-awˇ , aˬ yaw˰ ma˰ k'oeˇ taˆ aˬ yaw˰-euˬ aˬ kuiˇ cawˬ daˆ duˬ bi geu˰ gaˇ dawˬ keuˆ lu˰-eu meh .
58010014	Aˬ yaw˰ tiˬ poˆ teh˰-ehˇ lawˇ-euˬ la˰ k'oeˇ , i baˇ shawˇ-iˇ-euˬ tsawˇ haˬ deuˬ mˬ maˬ maˬ byaˆ zaˇ ziˇ byah-eu tsawˇ haˬ pyeu˰ ni mˇ luiˆ jiˇ-euˬ meh .
58010015	Muiˬ-eu shawˇ-eu Yaw sahˇ Miˬyehˇ k'aw˰ , aˬ yaw˰-euˬ g'aˇ duˬ aˬ dui-ahˇ heu lo˰-eh saˇ kiˇ kamˬ-eu meh . Yaw beh ehˇ-eu ,
58010016	" Sahˬpaˬ Miˬyehˇ ehˇ-eu , Dawˬ ma saˇ jaˇ heu hmˬ , mehˬ hu paw-euˬ aˇ yamˬ la˰ k'oeˇ , aˬ yaw˰ ma˰ nehˬ-ehˇ ngaˇ dzaˬ ma . Aˬ yaw˰ ma˰-euˬ nui noeˬ la˰ k'oeˇ , zahˇ dawˬ k'o˰ dawˬ dawˆ ahˇ nehˬ-awˇ , nui ma la˰k'oeˇ bo˰ myahˬ nehˬ ma . "
58010017	K'oeˇ naˇ , Yaw sahˇ Miˬyehˇ tiˬ poˆ paˇ ehˇ-eu , " Aˬ yaw˰ ma˰-euˬ iˬ baˇ hawˇ-eu , aˬ yaw˰ ma˰-euˬ yaw haiˬ jeˬ-ahˇ , maˬ juiˇ taˬ ni byehˇ byoˆ nehˬ ma . "
58010018	K'oeˇ miˇ neh , k'oeˇ deuˬ dawˬ tawˆ lu˰-ahˇ iˬ baˇ pyehˬ nehˬ g'aˬ ngeh jawˇ , iˬ baˇ shawˇ-eu lawˇ-eu jeˬ maˬ paˇ loˬ meh .
58010019	K'oeˇ miˇ neh aˬ yui˰ aˬ nyiˇ Ka li zaˬ deuˬ-oˇ , Yeˬsuˇ shiˇ dah-euˬ baˬ da neh Muiˬ dui Shawˇ dui dui-eu Jawˇ duˬ la˰ k'oeˇ aˬ dui k'aˬ duˬ ni uˇ leˇ nya laˇ-euˬ ma .
58010020	Saˬ paˇ lawˆ kaˬ nyiˬ paˆ-ehˇ , deh˰-eu gaˇ ma pyeu˰-eu gaˇ ma yaw shui˰ tiˬ kahˇ aˬ yaw˰ shaˇ dahˇ-euˬ meh . Saˬ paˇ lawˆ kaˬ k'oeˇ-aˬ , aˬ yaw˰-euˬ g'awˇ mawˇ pyeu˰-eu meh .
58010021	Miˬyehˇ-euˬ nymˇ-ahˇ haw-eu pyaˆ-eu huiˬ dui dui-eu piˇ ma tiˬ g'aˬ aˬ dui jawˇ-eu ma .
58010022	K'oeˇ miˇ neh , dawˇ coe ni g'eh-eu nui ma hawˇ-eu zi˰ dah ni g'eh-eu jah-eu jeˬ ahˇ-eu la˰ k'oeˇ , Miˬyehˇ-euˬ dawˬ peh aˬ dui jiˆ uˇ leˇ kaˇ-euˇ . Iˬ baˇ-ahˇ k'ahˬ lahˇ-eu jeˬ bi tsiˬ shawˇ g'aˬ-euˬ nui ma hawˇ-eu , shawˇ jehˆ ni g'eh-eu iˇ cu˰ neh bi tsiˬ shawˇ g'aˬ-euˬ g'awˇ mawˇ la˰ k'oeˇ aˬ dui jiˆ uˇ leˇ kaˇ-euˇ .
58010023	Aˬ dui neh jah duˬ taˬ-euˬ noeˬ tmˬ-eu jeˬ-ahˇ zi˰ dah ni tuˆ tehˬ taˬ kaˇ-euˇ . Aˬ jeˬ miˇ neh ehˇ naˇ , Miˬyehˇ-aˬ , aˬ yaw˰ neh saˇ jaˇ dzaˬ taˬ-euˬ lo˰-ehˇ mˇ byah nehˬ la˰ teh˰-a lehˇ aˬ dui jah-eu ma .
58010024	Aˬ cawˬ-ahˇ g'oeˇ nya gaˬ nya-awˇ yaw muiˬ jeˬ mˇ nya ni , aˬ dui ti g'aˬ tiˇ g'aˬ k'ahˇ k'o˰-awˇ ngehˬ g'eh kaˇ-euˇ .
58010025	Aˬ cawˬ lo˰-ehˇ maˬ g'eh ni , tiˬ kawˆ lo˰-ehˇ tahˬ dzoeˇ-awˇ uˬ duˬ tahˬ-eu gaˇ heu hmˬ maˬ byehˇ ni mˇ daˆ le˰ kaˇ-euˇ . Sahˬpaˬ Miˬyehˇ yaˇ k'aˬ daˇ le-eu Aˇnah dawˬ peh peh le-euˬ naw ma˰ siˬ lu˰ mawˇ lu˰-eu lo˰-ehˇ , tiˬ g'aˬ tiˇ g'aˬ g'aˬ bi˰ tehˇ tehˬ kaˇ-euˇ .
58010026	Yaw tsaˬ yaw dawˇ jeˬ-ahˇ aˬ dui siˬ nya g'aˬ miˇ tsa , diˇ daˬ-ehˇ iˬ baˇ mˇ daˆ le˰-eu ngeuˇ naˇ , aˬ dui g'aˇ duˬ iˬ baˇ shawˇ-eu lawˇ-eu shehˇ-eu jeˬ maˬ paˇ baw meh .
58010027	Aˬ dui k'oeˇ taˆ keuˆ le-eu yaˇ k'aˬ daˇ-eu jeˬ hawˇ-eu Miˬyehˇ-ahˇ puiˬ-eu tsawˇ haˬ deuˬ-ahˇ laˆ luˬ laˆ seˇ le-eu , guˆ dui dui laˇ paˬ-ehˇ g'eh-eu miˬ dzaˬ-ahˇ guˆ guˆ-ehˇ dawˬ-eu jeˬ maˬ ngeuˇ naˇ , aˬ dui g'aˇ duˬ nui jeˬ noeˬ tmˬ k'aˇ maˬ paˇ za meh .
58010028	Miˬyehˇ neh Moˇseˬ-ahˇ bi˰-euˬ Zahˇ dawˬ k'o˰ dawˬ-ahˇ maˬ naˇ haˬ geu˰-eu tsawˇ haˬ-aˬ , aˬ yaw˰ neh mˇ lehˬ-euˬ gaˇ kawˆ saˇ kiˇ kamˬ-eu tsawˇ kaˬ nyiˬ g'aˬ smˇ g'aˬ jawˇ naˇ , g'awˬ shaˬ maˬ gaˬ ni seh˰ gaˇ ya daˬ-eu meh .
58010029	Toˆ-ehˇ ngeuˇ naˇ , Miˬyehˇ-euˬ Zaˬ maˇ-ahˇ nawˬ tehˬ taˬ-awˇ , yawˬ ha-euˬ iˬ baˇ-ahˇ shawˇ nehˬ-euˬ Miˬyehˇ-euˬ dawˬ ma saˇ jaˇ shiˬ-ahˇ poeˬ sawˇ lawˬ maˬ baw-eu lo˰-ehˇ sawˇ-awˇ , Miˬyehˇ g'awˬ shaˬ gaˬ-eu guiˬ lahˬ yaw dzahˇ mehˬ nehˬ la˰-euˬ Yaw sahˇ Miˬyehˇ-ahˇ yehˬ bawˬ sehˇ lu-ehˇ ehˇ-eu tsawˇ haˬ-aˬ , aˇ naˆ ni doeˇ dzehˬ-eu k'ehˬ-eu k'aˆ-eu jeˬ-ahˇ ya daˬ nmˇ lehˇ shaˇ noeˬ haw-awˬ .
58010030	Aˬ jeˬ miˇ neh ehˇ naˇ , " La˰ poˇ poˆ-eu jeˬ-aˬ , ngaˬ-euˬ gaˇ ma . Ngaˇ jahˇ k'o˰ nehˬ ma " lehˇ ehˇ-eu k'oeˇ dawˬ hawˇ-eu , " Aˬ yaw˰-euˬ tsawˇ haˬ deuˬ-ahˇ Sahˬpaˬ Miˬyehˇ yaˇ k'aˬ daˇ teh˰-a " lehˇ ehˇ-eu k'oeˇ dawˬ , aˬ suˇ g'aˬ neh ehˇ-euˬ dawˬ pyeu˰-eu gaˇ kawˆ aˬ dui siˬ nya ma .
58010031	Deh˰ lu˰-eu Miˬyehˇ-euˬ la˰-ahˇ ya uˇ keuˆ-iˇ-eu jeˬ-aˬ , guˆ dui dui laˇ paˬ-ehˇ g'eh-eu meh .
58010032	Dzeuˇ laˇ ngeh naw ma˰ aˬ joˆ-ehˇ pyeu˰ dzeuˇ ya˰-euˬ gaˇ noeˬ mawˇ-awˬ . Miˬyehˇ-euˬ yaw sheh˰-ahˇ naw ma˰ ya mawˇ g'aˬ ngeh , k'ehˬ-eu k'aˆ-eu g'awˬ mya jeˬ-ahˇ naw ma˰ ya daˬ-euˬ meh . Ehˇ k'aw˰ , naw ma˰ daˬ dzeuˇ oˇ dzeuˇ la˰-euˬ meh .
58010033	Tiˬ poˆ-aˬ , aˬ cawˬ-euˬ mehˬ shi yehˬ bawˬ sehˇ lu-ehˇ g'eh nehˬ gaˇ ya daˬ-euˬ meh . Tiˬ poˆ na , k'oeˇ lo˰-ehˇ g'eh nehˬ-eu jeˬ-ahˇ ya daˬ-euˬ tsawˇ haˬ deuˬ nehˬ-ehˇ naw ma˰ caw daˬ-euˬ meh .
58010034	Tawˬ-ahˇ dawˆ nehˬ gaˇ ya daˬ-euˬ tsawˇ haˬ deuˬ nehˬ-ehˇ naw ma˰ caw daˬ-awˇ , naw ma˰ k'aˇ jaˆ-eu jeˬ dawˬ tawˆ lu˰ aˬ cawˬ yuˇ geu˰ jiˇ ngeh , yawˬ ha-euˬ mˇ myawˬ smˬ-iˇ-euˬ jeˬ-ahˇ naw ma˰ nui ma maˬ cawˆ ni daˬ-euˬ meh . Aˬ jeˬ miˇ neh ehˇ naˇ , k'oeˇ naˆ maˬ tseˇ muiˬ-eu mˬ maˬ maˬ byaˆ zaˇ ziˇ zi˰-eu myawˬ gahˬ jaˆ te siˬ lehˇ naw ma˰ siˬ nya-eu meh .
58010035	K'oeˇ miˇ neh , naw ma˰ nui ma zi˰-eu jeˬ-ahˇ taˬ byehˇ dzeh . Aˬ jeˬ miˇ neh ehˇ naˇ , k'oeˇ baˬ da neh huiˬ dui dui-eu la˰ sawˬ naw ma˰ za teh˰-a .
58010036	Miˬyehˇ-euˬ nui k'ahˇ mˇ byah-awˇ aˬ yaw˰ neh saˇ jaˇ dzaˬ taˬ-euˬ jeˬ-ahˇ za nya ni , nui ma g'awˬ mahˇ ni ya taˬ meh .
58010037	Aˬ jeˬ miˇ neh ehˇ naˇ , Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Aˇ yamˬ tiˬ k'ehˇ laˇ k'ehˬ dzeuˇ naˇ , oe-eu lehˇ g'eh lu˰-eu k'oeˇ g'aˬ , maˬ nyi naˬ ni oe keuˆ teh˰-a .
58010038	Ehˇ k'aw˰ tsaˬ-eu dawˇ-eu tsawˇ haˬ , jah-eu baˬ da neh deh˰ teh˰-a . Aˬ yaw˰ ngaˬ-ahˇ byehˇ dzeh la˰ naˇ , aˬ yaw˰-ahˇ ngaˇ nui k'ahˇ maˬ shiˇ . "
58010039	Ehˇ k'aw˰ , aˬ dui-aˬ , mehˬ nah paw zeuˆ pyawˇ-awˇ luˬ-iˇ seˇ-iˇ-eu paw iˇ lu˰-eu tsawˇ haˬ maˬ ngeuˇ . Jah-eu nui ma ahˇ-awˇ , ka k'o˰-eu jeˬ za-euˬ tsawˇ haˬ ma .
58011001	Jah-eu jeˬ-aˬ , noeˬ tmˬ taˬ-euˬ jeˬ aˬ diˇ pyeu˰ laˇ teh˰-a lehˇ nui jah bi ahˇ-awˇ , maˬ ya mawˇ-euˬ jeˬ-ahˇ nui k'aˬ bi tsmˬ-eu meh .
58011002	Aˇ hu tsawˇ haˬ deuˬ-ahˇ Miˬyehˇ nui k'ahˇ shiˇ-euˬ k'oeˇ-aˬ , aˬ yaw˰ ma˰ jah-euˬ miˇ neh meh .
58011003	Miˬyehˇ-euˬ dawˬ neh boeˬ boeˬ luˆ luˆ dawˬ tawˆ lu˰-ahˇ beh-awˇ , maˬ mawˇ nya-eu jeˬ yuˇ-awˇ mawˇ nya-eu jeˬ jahˇ doˆ taˬ-euˬ meh lehˇ aˬ dui siˬ nya-eu heu-aˬ , jah-eu jeˬ baˬ da neh siˬ nya-eu jeˬ pyeu˰-eu meh .
58011004	Gaˬiˇnaˆ neh lawˇ-euˬ naˆ maˬ tseˇ muiˬ dzehˬ-eu jeˬ-ahˇ Aˬbeˬlaˆ lawˇ nya-euˬ k'oeˇ-aˬ , jah-eu jeˬ baˬ da neh meh . Aˬ yaw˰-euˬ jah-eu jeˬ baˬ da neh Miˬyehˇ aˬ yaw˰-ahˇ yaw tsaˬ yaw dawˇ tsawˇ haˬ lehˇ sawˇ nehˬ-euˬ meh . Aˬ jeˬ miˇ neh ehˇ naˇ , aˬ yaw˰ neh damˬ-euˬ jeˬ-ahˇ Miˬyehˇ nui k'ahˇ shiˇ-eu meh . Aˬbeˬlaˆ shiˇ dzeuˇ-euˬ k'aw˰ , aˬ yaw˰-euˬ jah-eu jeˬ baˬ da neh iˬ nah keuˆ ni dawˬ ngehˬ lu˰-a siˬ .
58011005	Eˇnawˆ maˬ shiˇ-euˬ tsawˇ haˬ pyeu˰-eu k'oeˇ-aˬ , jah-eu jeˬ baˬ da neh meh . Aˬ yaw˰-ahˇ Miˬyehˇ jawˇ gaˇ bi ciˬ daˆ le˰-awˇ , tsawˇ haˬ tiˬ g'aˬ-iˬ aˬ yaw˰-ahˇ maˬ paˇ ya mawˇ haw-aˬ . Aˬ jeˬ miˇ neh ehˇ naˇ , Miˬyehˇ neh aˬ yaw˰-ahˇ ciˬ k'o˰ daˆ le˰-euˬ meh . Aˬ yaw˰-ahˇ maˬ bi ciˬ k'o˰ daˆ le˰ mi naˆ-ehˇ Miˬyehˇ nui k'ahˇ shiˇ ni aˬ yaw˰ deh˰-euˬ meh lehˇ Jaˇli˰ la˰ k'oeˇ ehˇ taˬ-euˬ meh .
58011006	Jah-eu jeˬ maˬ ahˇ naˇ , tsawˇ haˬ tiˬ g'aˬ-iˬ Miˬyehˇ nui k'ahˇ shiˇ ni maˬ deh˰ nya-a . Aˬ jeˬ miˇ neh ehˇ naˇ , Miˬyehˇ jawˇ gaˇ k'aˇ laˇ-eu tsawˇ haˬ yawˬ g'aˬ na lu˰ , Miˬyehˇ aˬ diˇ jawˇ-eu gaˇ kawˆ hawˇ-eu , aˬ yaw˰-ahˇ k'aˇ poˆ-eu tsawˇ haˬ-ahˇ aˬ yaw˰ guiˬ lah bi˰-eu gaˇ kawˆ ya jah meh .
58011007	Mehˬ hu paw pyeu˰ laˇ-eu lehˇ g'eh-eu maˬ ya mawˇ-eu gaˇ kawˆ deuˬ-ahˇ yahˇ-awˇ deh˰-eu g'aˇ duˬ , Miˬyehˇ Noˇaˬ-ahˇ dawˬ bi˰ ngeh Noˇaˬ naˇ haˬ geu˰-euˬ k'oeˇ-aˬ , jah-eu jeˬ baˬ da neh meh . Miˬyehˇ-euˬ ehˇ dawˬ-ahˇ aˬ yaw˰ naˇ haˬ-eu la˰ k'oeˇ , aˬ yaw˰ hawˇ-eu aˬ yaw˰-euˬ nymˇ k'ahˬ zaˬ deuˬ ya buˬ-iˇ ni saˇ baoˬ tiˬ laˇ tsoˆ-euˬ meh . K'oeˇ lo˰-ehˇ mˇ-eu la˰ k'oeˇ , Miˬyehˇ-ahˇ byehˇ dzeh-euˬ tsawˇ haˬ k'oeˇ deuˬ-ahˇ aˬ yaw˰ g'awˬ tsehˆ tsehˆ-awˇ , jah-eu baˬ da neh Miˬyehˇ-euˬ yaw tsaˬ yaw dawˇ jeˬ-ahˇ aˬ yaw˰ za-euˬ meh . ;
58011008	Miˬyehˇ neh Aˬbyaˬhaˬ-ahˇ bi˰-eu lehˇ saˇ jaˇ dzaˬ taˬ-euˬ miˇ k'ahˬ-ahˇ iˇ-eu g'aˇ duˬ Miˬyehˇ kuˇ ngeh , Aˬbyaˬhaˬ naˇ haˬ geu˰-euˬ k'oeˇ-aˬ , jah-eu jeˬ baˬ da neh meh . Yawˬ ha aˬ gaˇ ya iˇ-eu maˬ siˬ nya k'aw˰ , aˬ yaw˰-euˬ miˇ k'ahˬ-ahˇ byehˇ dzeh ya˰-awˇ doˆ-iˇ-euˬ meh .
58011009	Miˬyehˇ neh saˇ jaˇ dzaˬ taˬ-euˬ maˬ siˬ maˬ suˇ-eu miˇ k'ahˬ-ahˇ aˬ yaw˰ jawˇ-euˬ k'oeˇ-aˬ , jah-eu jeˬ baˬ da neh meh . Aˬ yaw˰-ahˇ duˇ ni Miˬyehˇ neh saˇ jaˇ dzaˬ-euˬ jeˬ-ahˇ za-euˬ Iˇtsaˆ hawˇ-eu Yaˬkoˆ lo˰-ehˇ , sehˬ g'awˆ g'awˆ g'awˆ-ehˇ aˬ yaw˰ jawˇ-euˬ meh .
58011010	Aˬ jeˬ miˇ neh ehˇ naˇ , Miˬyehˇ neh shaˇ noeˬ-awˇ tsoˆ taˬ-euˬ mˬ maˬ maˬ byaˆ zaˇ ziˇ zi˰-eu meuˬ-ahˇ Aˬbyaˬhaˬ noeˬ tmˬ taˬ-euˬ meh .
58011011	Aˬbyaˬhaˬ mawˬ dui dui laˇ-awˇ , aˬ yaw˰-euˬ nymˇ dahˬ zaˬ ciˬ zaˬ cu mˇ yamˬ dzeuˇ-euˬ k'aw˰ zaˬ paˇ jawˇ le nya-euˬ k'oeˇ-aˬ , jah-eu jeˬ baˬ da neh meh . Miˬyehˇ-aˬ , aˬ yaw˰ neh saˇ jaˇ dzaˬ-euˬ lo˰-ehˇ mˇ byah teh˰-a lehˇ aˬ yaw˰ jah-euˬ meh .
58011012	Ziˇ jiˇ-eu dawˬ peh peh le-euˬ tsawˇ haˬ k'oeˇ tiˬ g'aˬ o neh , mˬ taˆ tsehˬ-eu aˬ guiˇ hawˇ-eu iˬ ma laˆ shaˆ lawˇ deh-ahˇ jaˆ-eu k'aˇ shuiˬ lo˰-ehˇ myaˬ dui dui-eu zaˬ deuˬ uˆ deuˬ jeuˬ le o le-euˬ meh .
58011013	Tsawˇ haˬ heu deuˬ dawˬ tawˆ lu˰ , jah-eu jeˬ la˰ k'oeˇ shiˇ-euˬ meh . Miˬyehˇ neh saˇ jaˇ dzaˬ taˬ-euˬ jeˬ-ahˇ aˬ yaw˰ ma˰ maˬ za-aˬ . Ehˇ k'aw˰ , Miˬyehˇ neh saˇ jaˇ dzaˬ taˬ-euˬ jeˬ byah laˇ gaˇ , gaˇ mahˇ kaˬ gaˇ neh aˬ yaw˰ ma˰ ya mawˇ-awˇ laˬ k'aˬ cehˇ nui k'ahˇ shiˇ-eu la˰ k'oeˇ , aˬ yaw˰ ma˰ miˇ tsaˬ k'oeˇ taˆ tiˬ k'ehˬ tiˬ yamˬ jawˇ naˬ mˇ-eu daˬ yah teh˰ ma lehˇ ehˇ-eu meh .
58011014	K'oeˇ lo˰-ehˇ ehˇ-eu tsawˇ haˬ deuˬ-aˬ , yawˬ ha-euˬ miˇ k'ahˬ-ahˇ noeˬ tmˬ lu˰-eu tsawˇ haˬ deuˬ meh lehˇ bya cehˆ ni siˬ duˬ laˇ-eu meh .
58011015	Aˬ yaw˰ ma˰ neh byehˇ dzeh ya˰-euˬ miˇ k'ahˬ-ahˇ aˬ yaw˰ ma˰ maˬ paˇ shaˇ noeˬ meh . K'oeˇ lo˰-ehˇ shaˇ noeˬ law nmˇ-aˬ , paˇ g'o˰ jawˇ le nya-eu meh .
58011016	K'oeˇ naˆ maˬ tseˇ muiˬ dzehˬ-eu mˬ taˆ miˇ k'ahˬ-ahˇ aˬ yaw˰ ma˰ noeˬ tsoˆ taˬ-euˬ meh . K'oeˇ miˇ neh , tsawˇ haˬ k'oeˇ deuˬ Miˬyehˇ-ahˇ aˬ yaw˰ ma˰-euˬ Miˬyehˇ ma lehˇ kuˇ gaˇ Miˬyehˇ maˬ sha˰ dawˇ-a . Aˬ jeˬ miˇ neh ehˇ naˇ , aˬ yaw˰ ma˰ g'aˇ duˬ meuˬ tiˬ meuˬ aˬ yaw˰ lehˬ hmˬ taˬ-euˬ meh .
58011017	Aˬbyaˬhaˬ-ahˇ Miˬyehˇ lawˬ haw ngeh aˬ yaw˰-euˬ aˬ li Iˇtsaˆ lawˇ nehˬ-euˬ k'oeˇ-aˬ , jah-eu jeˬ baˬ da neh meh . Aˬbyaˬhaˬ-aˬ , Miˬyehˇ nehˬ-ehˇ saˇ jaˇ dzaˬ ta˰-euˬ tsawˇ haˬ pyeu˰ k'aw˰ , aˬ yaw˰-euˬ aˬ li tiˬ g'aˬ teh˰-ehˇ jawˇ-eu lawˇ nehˬ coeˇ-eu meh .
58011018	" Ngaˬ neh nawˬ-ahˇ bi˰ ma lehˇ saˇ jaˇ dzaˬ taˬ-euˬ zaˬ deuˬ uˆ deuˬ , Iˇtsaˆ o neh jeuˬ le o le teh˰-a " lehˇ , Aˬbyaˬhaˬ-ahˇ Miˬyehˇ ehˇ nehˬ-euˬ meh .
58011019	Iˇtsaˆ-ahˇ shiˇ-eu jeˬ la˰ k'oeˇ Miˬyehˇ bi g'o˰ deh˰ laˇ nya meh lehˇ Aˬbyaˬhaˬnoeˬ-euˬ meh . Dawˬ yehˆ zmˬ-awˇ ya ehˇ naˇ , Iˇtsaˆ shiˇ dzeuˇ-euˬ paˇ za k'o˰-euˬ gaˇ duˇ-eu meh .
58011020	Yaˬkoˆ hawˇ-eu Iˇsawˇ aˬ nya˰ nmˇ mehˬ hu paw deh˰ daˆ le˰ ngeh guiˬ lahˬ za nya ni , Iˇtsaˆ dawˬ ngehˬ g'eh nehˬ-euˬ k'oeˇ-aˬ , jah-eu jeˬ baˬ da neh meh .
58011021	Yaˬkoˆ maˬ shiˇ mi naˆ-ehˇ Yoˇsehˆ-euˬ aˬ li nyiˬ li-ahˇ dawˬ ngehˬ g'eh nehˬ ya˰-euˬ k'oeˇ-aˬ , jah-eu jeˬ baˬ da neh meh . Aˬ yaw˰-aˬ , yawˬ ha-euˬ gawˬ yoeˬ-ahˇ g'oˆ toˆ shaˇ-awˇ Miˬyehˇ-ahˇ uˬ duˬ tahˬ-euˬ meh .
58011022	Yoˇsehˆ sa˰ maˬ g'awˇ li mi naˆ-ehˇ , Iˇsaˬleˬlaˆtsawˇ haˬ deuˬ Iˇjiˇtuˆ miˇ k'ahˬ la˰ k'oeˇ neh ya doˆ-iˇ-eu gaˇ kawˆ ehˇ taˬ ya˰-awˇ , aˬ yaw˰-ahˇ aˬ joˆ-ehˇ ya ba˰ pahˬ-eu gaˇ kawˆ mehˬ taˬ ya˰-euˬ k'oeˇ-aˬ , jah-eu jeˬ baˬ da neh meh .
58011023	Moˇseˬ deh˰ le ngeh , aˬ yaw˰-euˬ aˬ da aˬ ma aˬ yaw˰-ahˇ ba la smˇ siˬ byah ni cu za˰ taˬ-euˬ k'oeˇ-aˬ , jah-eu-jeˬ baˬ da neh meh . Zaˬ k'oeˇ g'aˬ muiˬ dui dui gaˇ aˬ yaw˰ nya˰ ya mawˇ-euˬ miˇ neh , sahˬ paˬ neh bi˰ taˬ-euˬ dawˬ-ahˇ maˬ naˇ haˬ ni k'oeˇ lo˰-ehˇ cu za˰-euˬ meh .
58011024	Moˇseˬ huiˬ loˆ laˇ ngeh , aˬ yaw˰-ahˇ sahˬpaˬ zaˬ miˬ-euˬ aˬ li lehˇ kuˇ gaˇ maˬ gaˬ nahˇ-eu k'oeˇ-aˬ , jah-eu jeˬ baˬ da neh meh .
58011025	Iˬbaˇ-ahˇ tiˬ k'ehˇ laˇ k'ehˬ byawˬ g'a muˆ g'a-eu naˆ maˬ tseˇ , Miˬyehˇ-euˬ tsawˇ haˬ deuˬ nehˬ-ehˇ tiˬ kawˆ lo˰-ehˇ k'ehˬ-eu k'aˆ-eu jeˬ-ahˇ aˬ yaw˰ daˬ maw˰-eu meh .
58011026	Ka li-euˬ g'aˇ duˬ daˬ ga-eu jeˬ-ahˇ ya daˬ-eu-aˬ , Iˇjiˇtuˆ miˇ k'ahˬ la˰ k'oeˇ k'aˇ jaˆ-eu pyuˇ shuiˇ myawˬ gahˬ dawˬ tawˆ lu˰ naˆ maˬ tseˇ poeˬ dui lawˬ dui dui ma lehˇ aˬ yaw˰ jah duˬ taˬ-euˬ meh . Aˬ jeˬ miˇ neh ehˇ naˇ , aˬ kaˇ za-eu la˰ sawˬ-ahˇ aˬ yaw˰ noeˬ tsoˆ taˬ-euˬ meh .
58011027	Sahˬ paˬ nui ma pehˇ gaˇ maˬ yahˇ ni Iˇjiˇtuˆ miˇ k'ahˬ-ahˇ neh Moˇseˬ doˆ-iˇ-euˬ k'oeˇ-aˬ , jah-eu jeˬ baˬ da neh meh . Maˬ mawˇ nya-eu Miˬyehˇ-ahˇ aˬ yaw˰ ya mawˇ haw-euˬ lo˰-ehˇ , naˇ k'ah nahˇ g'o˰ maˬ g'o˰ haw ni aˬ yaw˰ nui ma zi˰-euˬ meh .
58011028	Baˬsaˬkaˬ Bawˬ-iˬ g'eh-awˇ Iˇsaˬleˬlaˆ tsawˇ haˬ deuˬ-euˬ deh˰ beh beh le-euˬ aˬ li deuˬ-ahˇ Shiˇ-eu jeˬ-euˬ Mˬ taˆ g'aˬ k'ehˇ neh maˬ bi seh˰-eu g'aˇ duˬ , aˬ yaw˰ dawˬ bi˰-awˇ laˇ g'oˆ-ahˇ shiˬ bi byaˆ shehˬ-euˬ k'oeˇ-aˬ , jah-eu jeˬ baˬ da neh meh .
58011029	Iˇsaˬleˬlaˆ tsawˇ haˬ deuˬ Iˬ ma laˆ shaˆ Yaw neˇ nyiˬ tsehˆ-ehˇ gui coˇ ni g'eh-eu miˇ tsaˬ-ahˇ nawˬ-awˇ tsehˆ doˆ nya-euˬ k'oeˇ-aˬ , jah-eu jeˬ baˬ da neh meh . Iˇjiˇtuˆ tsawˇ haˬ deuˬ k'oeˇ lo˰-ehˇ tsehˆ doˆ-eu lehˇ leh jeh ngeh , iˇ cu˰ neh bi dahˬ pymˬ seh˰ jiˇ-euˬ meh .
58011030	Iˇsaˬleˬlaˆ tsawˇ haˬ deuˬ Yeˬliˇkoˇ meuˬ-ahˇ shi˰ nah cah jawˬ nehˬ ngeh meuˬ lahˇ byaˆ-iˇ-euˬ k'oeˇ-aˬ , jah-eu jeˬ baˬ da neh meh .
58011031	Laˬhaˇ lehˇ myahˇ-euˬ meh maˬ laˇ k'oeˇ g'aˬ Miˬyehˇ-euˬ ehˇ dawˬ maˬ naˇ haˬ-eu tsawˇ haˬ deuˬ nehˬ-ehˇ maˬ ya shiˇ caw-euˬ k'oeˇ-aˬ , jah-eu jeˬ baˬ da neh meh . Aˬ jeˬ miˇ neh ehˇ naˇ , k'oeˬ sho haw laˇ-euˬ Iˇsaˬleˬlaˆ tsawˇ haˬ deuˬ-ahˇ aˬ yaw˰ yaw muiˬ paˬ-ehˇ ha-euˬ meh .
58011032	Heu naˆ maˬ tseˇ paˇ ja siˬ loˇ . Giˇdoˬ , Baˬlehˇ , Saˬsoˬ , Yeˬpaˬtaˆ , Daˬbiˇ , Saˬmeuˬlaˆ aˬ ha ma˰ hawˇ-eu , Miˬyehˇ g'aˇ duˬ ngehˬ dah-eu deuˬ-euˬ gaˇ kawˆ maˬ paˇ ja jiˇ coeˇ miˇ-a .
58011033	Jah-eu jeˬ baˬ da neh aˬ cawˬ-euˬ miˇ k'ahˬ deuˬ-ahˇ aˬ yaw˰ ma˰ guiˇ deuˆ g'aˬ-euˬ meh . Yaw tsaˬ yaw dawˇ jeˬ aˬ yaw˰ ma˰ mˇ-awˇ , Miˬyehˇ neh saˇ jaˇ dzaˬ taˬ-euˬ jeˬ-ahˇ za-euˬ meh . Aˇ laˬ jaˬ shiˇ-ahˇ mehˬ cu˰ cu˰ nya-euˬ meh .
58011034	Guˆ dui dui laˇ paˬ-ehˇ g'eh-eu miˬ dzaˬ-ahˇ laˆ miˆ nya-awˇ , mi cehˇ neh maˬ bi seh˰ ni dzeuˇ-iˇ nya-euˬ meh . Aˬ yaw˰ ma˰ g'aˬ baˬ dui dui-euˬ k'aw˰ , g'aˬ k'aˆ dui dui laˇ-awˇ aˬ cawˬ tsawˇ jeuˬ-euˬ guiˇ ma˰ deuˬ-ahˇ deuˆ g'aˬ nya-euˬ meh .
58011035	Jah-eu jeˬ baˬ da neh , zaˬ miˬ zaˬ deuˬ shiˇ dzeuˇ-euˬ yawˬ ha-euˬ aˬ yui˰ aˬ nyiˇ deuˬ-ahˇ bi g'o˰ deh˰ laˇ nya-euˬ meh . Tiˬ deuˬ-aˬ , muiˬ dzehˬ-eu g'o˰ deh˰ laˇ-eu jeˬ-ahˇ za nya ni , bi buˬ bi law-iˇ-eu jeˬ-ahˇ maˬ ha geu˰-ehˇ bi k'ehˬ bi k'aˆ seh˰ le˰-euˬ meh .
58011036	Tiˬ paˆ na deuˬ-aˬ , yehˬ bawˬ sehˇ lu-ehˇ bi ehˇ niˇ g'a-awˇ , yahˬ caˆ neh bi jui˰-euˬ meh . Tiˬ paˆ na deuˬ-aˬ , shmˇ caˆ bi pa˰-awˇ , tawˬ-ahˇ bi tsahˇ uˇ g'eh-euˬ meh .
58011037	K'aˬ lo neh bi biˬ seh˰-euˬ meh . Yehˬ ma neh bi yehˬ tsehˆ-euˬ meh . Mi cehˇ neh bi deuˆ seh˰-euˬ meh . Yawˇ baˆ k'oˆ hawˇ-eu ci˰ myeh˰ baˆ k'oˆ dm dm-ehˇ cah-euˬ meh . Shaˬ dui dui-awˇ , k'ehˬ dui k'aˆ dui bi dui-euˬ uˬ ta˰ , k'aˇ g'eh maw˰-eu jeˬ bi g'eh-euˬ meh .
58011038	Miˇ tsaˬ tahˬ k'awˇ heu-aˬ , aˬ yaw˰ ma˰ lo˰-ehˇ muiˬ-eu tsawˇ haˬ deuˬ-ahˇ maˬ geuˇ-a . Aˬ yaw˰ ma˰-aˬ , gawˬ jawˬ gawˬ duˇ bawˇ tsahˬ bawˇ dahˇ doe ni pawˇ pawˇ-ehˇ , miˇ tsa dahˇ-eu lo k'ahˬ lo byoe doe ni jawˇ-euˬ meh .
58011039	Aˬ yaw˰ ma˰ jah-eu jeˬ baˬ da neh k'oeˇ naˆ naˆ-ehˇ g'eh-eu jeˬ mˇ taˬ ya˰-euˬ jaˆ-eu meh . Ehˇ k'aw˰ , Miˬyehˇ neh saˇ jaˇ dzaˬ taˬ-euˬ jeˬ-ahˇ , aˬ yaw˰ ma˰ maˬ za-aˬ siˬ .
58011040	Aˬ jeˬ miˇ neh ehˇ naˇ , k'oeˇ naˆ maˬ tseˇ muiˬ-eu jeˬ aˬ dui g'aˇ duˬ Miˬyehˇ laˆ saˆ taˬ-euˬ meh . Aˬ dui ma˰ nehˬ-ehˇ tiˬ kawˆ lo˰-ehˇ aˬ yaw˰ ma˰-ahˇ bi byah laˇ-eu g'aˇ duˬ Miˬyehˇ shaˇ noeˬ taˬ-euˬ meh .
58012001	Jah-eu jeˬ gaˇ kawˆ saˇ kiˇ kamˬ-euˬ tsawˇ haˬ k'oeˇ deuˬ , aˬ dui-euˬ tiˬ jawˬ tiˬ byah ni jawˇ lu˰ ma . K'oeˇ miˇ neh , gaˇ ma-ahˇ k'aˇ jaˆ tsoeˬ-eu yawˬ jeˬ na lu˰-ahˇ aˬ dui teuˆ lehˆ-awˇ , aˬ dui-ahˇ deuˇ geuˆ ni lahˇ cu˰ ta˰-euˬ iˬ baˇ-ahˇ behˇ lehˆ-awˇ , aˬ dui mehˬ shi laˆ saˆ taˬ-euˬ cehˆ ceh ceh-eu gaˇ ma-ahˇ nui ma zi˰ dah ni cehˆ g'eh kaˇ-euˇ .
58012002	Aˬ dui-euˬ myaˆ nuiˆ Yeˬsuˇ-ahˇ haw tsoˆ taˬ kaˇ-euˇ . Aˬ dui Miˬyehˇ-ahˇ aˇ dahˬ beh ngeh neh aˇ saˬ saˬ ngeh keuˆ ni jah-euˬ-aˬ , aˬ yaw˰ baˬ da neh ma . La˰ ya˰ baˬ da neh aˬ yaw˰ nui ma maˬ cawˆ-a . Aˬ yaw˰-euˬ mehˬ shi jaˆ lu˰-eu laˬ k'aˬ cehˇ-eu jeˬ baˬ da neh , la˰ ya˰ k'oeˇ taˆ ya shiˇ-eu daˬ ga dui dui-eu jeˬ-ahˇ aˬ yaw˰ k'ahˬ maˬ lahˇ-a . Nymˬ-mˇ aˬ yaw˰ Miˬyehˇ-euˬ dzoeˬ dzaˬ nuiˇ mahˬ-euˬ aˇ maˇ paw nuiˇ lu˰-eu meh .
58012003	Aˬ yaw˰ aˇ naˆ ni ya daˬ dzeuˇ ya˰-euˬ gaˇ shaˇ noeˬ haw sheˇ . Aˬ yaw˰-ahˇ muiˇ-eu iˬ baˇ zaˬ deuˬ-euˬ la˰-ahˇ aˬ yaw˰ aˇ naˆ ni ya daˬ-euˬ nga . K'oeˇ miˇ neh , naw ma˰ nui ma baˬ-awˇ Miˬyehˇ-ahˇ jah-eu jeˬ-ahˇ taˬ byehˇ dzeh .
58012004	Aˬ jeˬ miˇ neh ehˇ naˇ , naw ma˰ iˬ baˇ-ahˇ deuˆ ceh ceh-eu k'oeˇ-aˬ , shiˇ-eu aˇ tiˆ-ahˇ maˬ keuˆ-a siˬ .
58012005	Miˬyehˇ naw ma˰-ahˇ aˬ yaw˰-euˬ zaˬ deuˬ lo˰-ehˇ sawˇ-awˇ g'aˬ bi˰-euˬ dawˬ-ahˇ naw ma˰ ngehˇ-euˬ te loˇ . " Ngaˬli nawˇ deh˰ lehˬ-euˬ miˇ neh , Sahˬpaˬ Miˬyehˇ mehˬ ngeh tsoˆ ngeh , yaw muiˬ paˬ-ehˇ naˇ haˬ geu˰-awˬ . Aˬ yaw˰ nawˬ-ahˇ zuiˆ-awˇ mehˬ ngeh , nui ma taˬ baˬ , nui ma taˬcawˆ .
58012006	Aˬ jeˬ miˇ neh ehˇnaˇ , Sahˬpaˬ Miˬyehˇ gaˬ-eu g'aˬ-ahˇ , aˬ yaw˰ mehˬ paˇ tsoˆ paˇ nehˬ-awˇ , Yaw˰-euˬ zaˬ lehˇ sawˇ-euˬ g'aˬ-ahˇ , aˬ yaw˰ diˬ paˇ dzaw paˇ-eu meh . "
58012007	Naw ma˰ ya daˬ lu˰-eu jeˬ-ahˇ aˬ da neh diˬ paˇ dzaw paˇ nehˬ la˰-euˬ jeˬ lo˰-ehˇ sawˇ-eu la˰ k'oeˇ , oˇ-awˇ daˬ-awˬ . Naw ma˰ ya daˬ-eu k'oeˇ-aˬ , Miˬyehˇ naw ma˰-ahˇ aˬ yaw˰-euˬ zaˬ lo˰-ehˇ sawˇ-eu saˇ kiˇ pyeu˰-eu meh .
58012008	Aˬ yaw˰-euˬ zaˬ deuˬ-ahˇ diˬ-eu lo˰-ehˇ naw ma˰-ahˇ maˬ diˬ naˇ , naw ma˰-aˬ , aˬ yaw˰-euˬ zaˬ maˇ maˇ ni maˬ ngeuˇ-a . G'oˆ baˬ la˰ nyiˇ-euˬ zaˬ-ahˇ duˇ-eu meh .
58012009	Aˬ dui-euˬ zaˬ baw aˬ da deuˬ k'aw˰ , aˬ dui-ahˇ diˬ laˇ-eu meh . Ehˇ k'aw˰ , yawˬ ha-euˬ aˬ da-ahˇ aˬ dui yaw zeu baw-eu ma . Toˆ-ehˇ ngeuˇ naˇ , mˬ k'oeˇ taˆ jawˇ-eu aˬ dui-euˬ Aˬ da pyeu˰-eu Miˬyehˇ-ahˇ aˬ dui aˇ naˆ ni yaw zeu baw-awˇ deh˰ paˬ nga .
58012010	Aˬ dui-euˬ zaˬ baw aˬ da deuˬ-aˬ aˬ yaw˰ ma˰ neh tsaˬ meh lehˇ noeˬ-euˬ lo˰-ehˇ aˬ dui-ahˇ tiˬ k'ehˇ laˇ k'ehˬ mehˬ paˇ zuiˆ paˇ-eu meh . Ehˇ k'aw˰ , Miˬyehˇ aˬ dui-ahˇ mehˬ-eu zuiˆ-eu k'oeˇ-aˬ , aˬ dui g'aˇ duˬ muiˬ ni mˇ-eu jeˬ pyeu˰-eu meh . Aˬ yaw˰ lo˰-ehˇ bi muiˬ bi shawˇ laˇ-eu g'aˇ duˬ mˇ-eu meh .
58012011	Aˬ dui-ahˇ k'ehˬ nehˬ k'aˆ nehˬ la˰ gaˇ ya daˬ ngeh , aˬ dui-ahˇ bi noeˬ shaˬ la˰ gaˇ duˇ-awˇ , laˬ k'aˬ maˬ cehˇ nya-a . Ehˇ k'aw˰ , k'oeˇ lo˰-ehˇ bi k'ehˬ bi k'aˆ-euˬ tsawˇ haˬ-aˬ , aˇ nah yaw tsaˬ yaw dawˇ dawˇ-ehˇ deh˰-awˇ nui saˇ o˰-eu guiˬ lahˬ za-eu meh .
58012012	K'oeˇ miˇ neh , la˰ guˬ shiˇ laˇ-euˬ naw ma˰-euˬ aˬ la˰ paˇ cawˬ diˇ-awˇ , g'aˬ juˬ laˇ-euˬ naw ma˰-euˬ pawˬ tsui˰ g'aˬ paˇ bi ahˇ k'o˰ laˇ-awˬ .
58012013	Kuiˇ shiˇ shiˇ-eu tsawˇ haˬ yoeˬ tsui˰ maˬ bi jiˆ paˇ-iˇ-eu uˬ ta˰ , bi taˬ leˇ nya-eu g'aˇ duˬ yaw tsaˬ yaw dawˇ gaˇ ma-ahˇ cah-awˬ .
58012014	Tsawˇ haˬ yawˬ g'aˬ na lu˰ nehˬ-ehˇ tsaˬ leˇ tsahˇ leˇ-eu la˰ k'oeˇ yaw muiˬ yaw shawˇ shawˇ-ehˇ deh˰-awˬ . K'oeˇ lo˰-ehˇ maˬ deh˰ naˇ , tsawˇ haˬ tiˬ g'aˬ-iˬ Sahˬpaˬ Miˬyehˇ-ahˇ maˬ mawˇ nya-a .
58012015	Miˬyehˇ-euˬ guiˬ lahˬ-ahˇ maˬ ya byehˇ dzeh ni yahˇ-awˬ . K'aˬ dui dui-eu baw duˆ mehˇ laˇ-awˇ aˬ yaw˰-euˬ do˰ k'oeˇ neh aˬ cawˬ-ahˇ laˆ bahˬ laˆ muˆ-eu lo˰-ehˇ , tsawˇ haˬ tiˬ g'aˬ-iˬ taˬ bi pyeu˰ .
58012016	Aˬ li aˬ yui˰-ahˇ o˰-eu aˇ yaˬ-ahˇ hawˬ tiˬ byawˇ neh paˇ dzeh-euˬ Iˇsawˇ lo˰-ehˇ , tsawˇ haˬ tiˬ g'aˬ-iˬ k'aˬ miˬ sheu-awˇ Miˬyehˇ-ahˇ yaw zeu maˬ baw-eu tsawˇ haˬ maˬ ya bi pyeu˰ ni yahˇ-awˬ .
58012017	Aˇ nah hawˇ-eu aˬ da neh dawˬ ngehˬ g'eh nehˬ-euˬ guiˬ lahˬ-ahˇ Iˇsawˇ geu˰ maw˰-eu gaˇ kawˆ naw ma˰ siˬ nya meh . Ehˇ k'aw˰ , aˬ yaw˰-ahˇ byehˇ dzeh nehˬ gaˇ ya daˬ-euˬ meh . Aˬ jeˬ miˇ neh ehˇ naˇ , aˬ yaw˰ myaˆ biˇ doˆ doˆ-ehˇ aˇ naˆ ni leh jeh-euˬ k'aw˰ , aˬ yaw˰ neh mˇ dzeuˇ-euˬ jeˬ-ahˇ maˬ paˇ laˆ paˇ nya meh .
58012018	Naw ma˰-aˬ , Iˇsaˬleˬlaˆ tsawˇ haˬ k'oeˇ deuˬ lo˰-ehˇ toeˬ haw sawˆ haw nya-eu Siˇnaˆ gawˬ jawˬ-ahˇ laˇ-euˬ maˬ ngeuˇ-a . Aˬ yaw˰ ma˰-aˬ , miˬ dzaˬ do˰ lu˰-eu Siˇnaˆ gawˬ jawˬ-ahˇ , zahˇ dui dui gaˇ maˬ ehˇ , jaˬ lehˇ lehˇ ma baw gaˇ maˬ ehˇ ,
58012019	daˇ heh teˇ saˇ-ahˇ maˬ ehˇ , dawˬ ngehˬ-eu teˇ saˇ-ahˇ maˬ ehˇ , ya gaˬ ya mawˇ-euˬ meh .
58012020	Aˬ jeˬ miˇ neh ehˇ naˇ , " Gawˬ jawˬ heu jawˬ-ahˇ k'aˇ tahˬ ciˆ-euˬ jeˬ zaˬ tiˬ mawˇ-ahˇ keuˆ ni , k'aˬ lo neh biˬ seh˰ gaˇ ya daˬ meh " lehˇ ehˇ taˬ-euˬ dawˬ k'oeˇ dawˬ-ahˇ aˬ yaw˰ ma˰ maˬ pi coeˇ-a .
58012021	Aˬ yaw˰ ma˰ myaˆ ya mawˇ-euˬ k'oeˇ-aˬ , guˆ dui dui laˇ paˬ-ehˇ g'eh-eu miˇ neh , " Ngaˇ guˆ dui dui-awˇ , yaw dzuˬ dzuˬ dui dui nya " lehˇ Moˇseˬ ehˇ-eu meh .
58012022	Ehˇ k'aw˰ , naw ma˰-aˬ , Ziˇoˬ gawˬ jawˬ hawˇ-eu deh˰ lu˰-eu Miˬyehˇ-euˬ meuˬ-ahˇ laˇ-euˬ meh . K'oeˇ-aˬ , mˬ taˆ g'aˬ k'ehˇ aˇ muiˇ aˇ seh jawˇ-eu mˬ taˆ-euˬ Yeˬluˇsaˬlehˬ meuˬ meh .
58012023	Mˬ k'oeˇ taˆ tsawˇ myahˇ bi bo˰ ahˇ taˬ-euˬ deuˬ pyeu˰-eu , deh˰ beh beh le-euˬ Miˬyehˇ-euˬ zaˬ deuˬ laˬ k'aˬ tiˬ cehˇ uiˬ leˇ taˬ-euˬ gaˇ naw ma˰ laˇ-euˬ jeˬ pyeu˰-eu meh . Tsawˇ haˬ zaˬ dawˬ tawˆ lu˰-ahˇ yaˇ k'aˬ daˇ-eu g'aˬ pyeu˰-awˇ , tsawˇ muiˬ deuˬ-euˬ sa˰ laˇ-ahˇ bi muiˬ bi byah laˇ-eu g'aˬ pyeu˰-eu Miˬyehˇ jawˇ gaˇ naw ma˰ laˇ-euˬ jeˬ pyeu˰-eu meh .
58012024	Dawˬ ma saˇ jaˇ yaw shui˰ lehˬ hmˬ laˆ saˆ-euˬ g'aˬ pyeu˰-eu Yeˬsuˇ jawˇ gaˇ maˬ ehˇ , Aˬbeˬlaˆ-euˬ shiˬ naˆ maˬ tseˇ baoˬ huiˬ dzehˬ-eu saˇ jaˇ dawˬ kawˬ pyeu˰-eu byaˆ shehˬ-euˬ shiˬ jaˆ gaˇ maˬ ehˇ , naw ma˰ laˇ-euˬ jeˬ pyeu˰-eu meh .
58012025	Naw ma˰-ahˇ ngehˬ cawˬ lu˰-eu g'aˬ-euˬ dawˬ-ahˇ maˬ naˇ haˬ-ehˇ maˬ ya g'eh ni yahˇ-awˬ . Miˇ tsaˬ heu k'oeˇ taˆ Miˬyehˇ-euˬ dawˬ bi ngehˬ le-euˬ g'aˬ-ahˇ maˬ naˇ haˬ geu˰-euˬ tsawˇ haˬ deuˬ k'aw˰ maˬ dzeuˇ-iˇ nya-euˬ-aˬ , mˬ taˆ neh dawˬ ngehˬ le˰-euˬ g'aˬ-euˬ dawˬ-ahˇ aˬ dui maˬ naˇ haˬ geu˰ naˇ , aˬ joˆ-ehˇ paˇ dzeuˇ-iˇ nya nmˇ .
58012026	Yaw beh poˆ ngehˬ-euˬ aˬ yaw˰-euˬ dawˬ k'oeˇ , miˇ tsaˬ heu-ahˇ g'eu nyeh-euˬ meh . K'oeˇ naˆ maˬ tseˇ , nymˬ-mˇ poˆ jawˇ-aˬ , " Miˇ tsaˬ-ahˇ teh˰-ehˇ maˬ ngeuˇ ni , mˬ-ahˇ k'aw˰ ngaˇ paˇ g'eu nyeh ma " lehˇ , aˬ yaw˰ saˇ jaˬ dzaˬ taˬ-euˬ jaˆ-eu meh .
58012027	" Tiˬ poˆ paˇ g'eu nyeh ma " lehˇ ehˇ-eu dawˬ k'oeˇ dawˬ-aˬ , maˬ nyeh laˇ nya-eu jeˬ bi zi˰-awˇ , k'aˇ beh taˬ-euˬ jeˬ bi nyeh laˇ-awˇ bi byoˆ-iˇ jiˇ ma lehˇ bya cehˆ ni ehˇ maw˰-eu meh .
58012028	K'oeˇ baˬ da neh , maˬ nyeh laˇ nya-eu miˇ k'ahˬ aˬ dui za taˬ-euˬ miˇ neh Miˬyehˇ-euˬ guiˬ lahˬ-ahˇ ja ceuˬ kaˇ-euˇ . Miˬyehˇ-ahˇ guiˬ lahˬ huiˬ-awˇ guˆ guˆ-ehˇ yaw zeu baw-eu la˰ k'oeˇ , aˬ yaw˰ nui ma tsaˬ-eu lo˰-ehˇ uˬ duˬ tahˬ kaˇ-euˇ .
58012029	Aˬ jeˬ miˇ neh ehˇ naˇ , aˬ dui-euˬ Miˬyehˇ-aˬ , maˇ maˇ ni laˆ luˬ laˆ seˇ-eu miˬ dzaˬ pyeu˰-eu meh .
58013001	Aˬ yui˰ aˬ nyiˇ Ka li zaˬ lo˰-ehˇ tiˬ g'aˬ tiˇ g'aˬ aˬ myah lu˰ gaˬ-awˬ .
58013002	Daˬ yah-ahˇ yaw muiˬ-ehˇ ha-eu g'aˇ duˬ taˬ ngehˇ . Tiˬ paˆ na deuˬ daˬ yah-ahˇ k'oeˇ lo˰-ehˇ ha-eu la˰ k'oeˇ , yawˬ ha maˬ siˬ nya ni mˬ taˆ g'aˬ k'ehˇ-ahˇ ha zaˬ-euˬ tsawˇ haˬ k'aw˰ jawˇ haw-euˬ meh .
58013003	Tawˬ-ahˇ uˇ lu˰-eu tsawˇ haˬ deuˬ-ahˇ , yawˬ ha g'eh aˬ yaw˰ ma˰ nehˬ-ehˇ tawˬ-ahˇ caw uˇ lu˰-eu lo˰-ehˇ noeˬ keuˆ-awˬ . Kehˬ-eu k'aˆ-eu jeˬ-ahˇ ya daˬ-eu tsawˇ haˬ deuˬ-ahˇ , yawˬ ha g'eh aˬ yaw˰ ma˰ nehˬ-ehˇ caw daˬ lu˰-eu lo˰-ehˇ noeˬ keuˆ-awˬ .
58013004	Sheuˬ dahˬ dzaˬ ta˰-eu jeˬ-ahˇ tsawˇ haˬ yawˬ g'aˬ na lu˰ ya taˬ huiˬ-awˇ , miˬ zaˬ yo zaˬ tiˬ g'aˬ tiˇ g'aˬ saˇ jaˇ ya zi˰ meh . Maˬ tsaˬ maˬ dawˇ-eu la˰ k'oeˇ k'aˬ miˬ sheu-eu tsawˇ haˬ deuˬ hawˇ-eu , aˬ cawˬ nehˬ-ehˇ joe-eu tsawˇ ha deuˬ-ahˇ Miˬyehˇ yaˇ k'aˬ daˇ teh˰-a .
58013005	Pyuˇ shuiˇ myawˬ gahˬ-ahˇ mehˇ juiˇ taˬ juiˇ . Yawˬ ha k'aˇ jaˆ-eu myaˆ ni nui k'ahˇ shiˇ-awˬ . Aˬ jeˬ miˇ neh ehˇ naˇ , " Ngaˇ naw ma˰-ahˇ tiˬ jawˇ-iˬ maˬ taˬ ya˰ . Tiˬ jawˇ-iˬ maˬ byehˇ dzeh " lehˇ , Miˬyehˇ neh ehˇ taˬ-euˬ jaˆ-eu meh .
58013006	K'oeˇ miˇ neh , aˬ dui nui ma k'aˬ duˬ ni g'eh-eu la˰ k'oeˇ , " Sahˬpaˬ Miˬyehˇ ngehˬ g'eh lu˰meh . Ngaˇ tiˬ jeˬ-iˬ guˆ k'aˇ maˬ za . Aˬcawˬ aˬ jeˬ jahˇ laˇ nya nmˇ " lehˇ ehˇ kaˇ-euˇ .
58013007	Naw ma˰-ahˇ Miˬyehˇ dawˬ kawˬ mehˬ-euˬ aˬ yui˰ aˬ tsu deuˬ-ahˇ taˬ ngehˇ . Aˬ yaw˰ ma˰ aˬ joˆ-ehˇ deh˰ ya˰ jaˇ ya˰-awˇ shiˇ-euˬ gaˇ kawˆ-ahˇ shaˇ noeˬ-awˇ , aˬ yaw˰ ma˰-euˬ jah-eu jeˬ-ahˇ dzaw geu˰-awˬ .
58013008	Yeˬsuˇ Ka liˬ-aˬ , miˇ nah , iˬ nah hawˇ-eu , mˬ maˬ maˬ byaˆ zaˇ ziˇ tiˬ kawˆ meh .
58013009	La k'aˬ cehˇ-eu Guiˬ lahˬ dawˬ-ahˇ beu gaˇ-eu mehˬ-eu tsoˆ-eu g'awˬ mya jeˬ neh gaˇ ma taˬ bi sheuˬ bahˬ . Dzaˇ dzaˬ sheuˬ-eu baˬ da neh naw ma˰-euˬ sa˰ laˇ g'aˬ k'aˆ laˇ-eu maˬ ngeuˇ-a . Miˬyehˇ-euˬ guiˬ lahˬ yaw dzahˇ-aˬ , naw ma˰-euˬ sa˰ laˇ g'aˬ bi k'aˆ laˇ-eu g'aˇ duˬ muiˬ dui dui-eu jeˬ pyeu˰-eu meh . Dzaˇ dzaˬ sheuˬ-eu k'oeˇ-aˬ , tsawˇ haˬ zaˬ g'aˇ duˬ gaˇ dahˇ maˬ tsoeˬ-a .
58013010	Yuˇdaˆ tsawˇ haˬ uˬ duˬ tahˬ-eu jawˇ duˬ-ahˇ gaˇ mˇ-eu piˇ ma deuˬ-aˬ , aˬ dui-euˬ lawˇ duˬ k'oeˇ taˆ lawˇ-euˬ lawˇ dzaˇ maˬ dzaˬ k'mˬ-a .
58013011	Yuˇdaˆ tsawˇ haˬ Piˇ ma Yaw huiˬ g'aˬ-aˬ , Muiˬ dui shawˇ dui dui-eu Jawˇ duˬ la˰ k'oeˇ jeˬ zaˬ-euˬ shiˬ yuˇ ahˇ g'eh-awˇ , iˬ baˇ shawˇ-eu lawˇ-eu jeˬ lawˇ-eu meh . Ehˇ k'aw˰ , lawˇ-eu g'aˇ duˬ seh˰-euˬ jeˬ zaˬ deuˬ-ahˇ-aˬ , pu pu dzeˇ ya dzah puiˆ dzeh-eu meh .
58013012	K'oeˇ baˬ da neh , Yeˬsuˇ g'eh aˬ yaw˰-euˬ shiˬ neh tsawˇ haˬ zaˬ-euˬ iˬ baˇ shawˇ-eu g'aˇ duˬ meuˬ meuˬ dzeˇ shiˇ-euˬ meh .
58013013	K'oeˇ miˇ neh , aˬ dui k'aw˰ , pu pu dzeˇ aˬ yaw˰ jawˇ gaˇ iˇ-awˇ , sha˰ dawˇ-eu jeˬ-ahˇ tiˬ kawˆ lo˰-ehˇ caw daˬ kaˇ-euˇ .
58013014	Aˬ jeˬ miˇ neh ehˇ naˇ , miˇ tsaˬ heu k'oeˇ taˆ aˬ dui g'aˇ duˬ zi˰-eu meuˬ maˬ jaˆ-a . Aˬ kaˇ keuˆ le-eu meuˬ-ahˇ aˬ dui noeˬ tmˬ lu˰-eu ma .
58013015	K'oeˇ miˇ neh , aˬ dui Yeˬsuˇ-ahˇ g'oe-eu la˰ k'oeˇ Miˬyehˇ-ahˇ ja ceuˬ-eu jeˬ lawˇ nehˬ kaˇ-euˇ . K'oeˇ-aˬ , aˬ yaw˰ aˬ dui-euˬ Sahˬpaˬ pyeu˰-eu gaˇ kawˆ bi siˬ bi mawˇ-eu , k'aˬ meh mehˬ boeˬ neh lawˇ-eu jeˬ pyeu˰-eu meh .
58013016	Yaw muiˬ jeˬ hawˇ-eu tiˬ g'aˬ tiˇ g'aˬ caw ba ngehˬ g'eh-eu jeˬ-ahˇ maˬ ngehˇ ni mˇ-awˬ . Aˬ jeˬ miˇ neh ehˇ naˇ , k'oeˇ-aˬ , Miˬyehˇ nui ma tsaˬ-eu lawˇ-eu shehˇ-eu jeˬ pyeu˰-eu meh .
58013017	Naw ma˰ k'oeˇ taˆ aˬ yui˰ aˬ tsu geu˰-eu deuˬ-euˬ ehˇ dawˬ yaw muiˬ paˬ-ehˇ naˇ haˬ geu˰-awˬ . Aˬ yaw˰ ma˰ neh mˇ-euˬ gaˇ deuˬ Miˬyehˇ mehˬ shi ya dzawˇ mehˬ leˇ-eu baˬ da neh , jawˇ naˬ maˬ mˇ ni naw ma˰-euˬ sa˰ laˇ-ahˇ haw piˇ lu˰-eu meh . Aˬ yaw˰ ma˰-euˬ ehˇ dawˬ-ahˇ naw ma˰ naˇ haˬ geu˰ naˇ , aˬ yaw˰ ma˰-euˬ gaˇ-ahˇ aˬ yaw˰ ma˰ laˬ k'aˬ cehˇ-eu la˰ k'oeˇ ya mˇ teh˰-a . Naw ma˰ maˬ naˇ haˬ geu˰ naˇ , aˬ yaw˰ ma˰ noeˬ shaˬ-eu la˰ k'oeˇ ya mˇ-awˇ , naw ma˰ g'aˇ duˬ gaˇ dahˇ maˬ tsoeˬ-a .
58013018	Nga ma˰ g'aˇ duˬ maˬ tsehˆ leˇ ni guiˬ lahˬ shaˇ nehˬ la˰-awˬ . Nga ma˰-euˬ siˬ nya-eu nui ma shawˇ jehˆ ni jaˆ ma lehˇ nga ma˰ jah-eu ma . Aˬ jeˬ miˇ neh ehˇ naˇ , aˬ myah lu˰ yaw muiˬ jeˬ-ahˇ teh˰-ehˇ nga ma˰ mˇ maw˰-eu ma .
58013019	Miˬyehˇ ngaˬ-ahˇ naw ma˰ jawˇ gaˇ yaw kawˇ-ehˇ bi g'o˰ laˇ nehˬ la˰ ni guiˬ lahˬ shaˇ nehˬ la˰-awˬ lehˇ , ngaˇ naw ma˰-ahˇ shaˇ dui dui-eu ma .
58013020	Mˬ maˬ maˬ byaˆ zaˇ ziˇ zi˰-eu dawˬ ma saˇ jaˇ-euˬ shiˬ baˬ da neh Huiˬ dui dui-eu Yawˇ bo-eu yaw sahˇ pyeu˰ laˇ-euˬ aˬ dui-euˬ Sahˬpaˬ Yeˬsuˇ-ahˇ bi g'o˰ deh˰ laˇ-euˬ g'aˬ pyeu˰-eu nui saˇ o˰-eu jeˬ bi˰-eu Miˬyehˇ-aˬ ,
58013021	naw ma˰ aˬ yaw˰-euˬ nui k'ahˇ mˇ nya ni , naw ma˰ k'aˇ loˬ-eu jeˬ dawˬ tawˆ lu˰ bi˰ nehˬ la˰-awˇ , Yeˬsuˇ Ka li-ahˇ g'oe-awˇ aˬ dui la˰ k'oeˇ aˬ yaw˰ nui k'ahˇ shiˇ-eu jeˬ mˇ lu˰-uˇ . Mˬ maˬ maˬ byaˆ zaˇ ziˇ Ka li yaw sheh˰ k'ahˬ sehˇ huiˬ lu˰-uˇ .
58013022	A yui˰ aˬ nyiˇ Ka li zaˬ deuˬ-oˇ , naw ma˰-ahˇ g'aˬ bi˰-eu dawˬ heu deuˬ-ahˇ nui ma g'awˬ mahˇ ni taˬ-awˇ naˇ haˬ geu˰-awˬ lehˇ shaˇ-eu ma . Aˬ jeˬ miˇ neh ehˇ naˇ , ngaˬ neh naw ma˰-ahˇ bo˰ nehˬ la˰-euˬ sahˬ bo˰ heu ta˰-aˬ , yaw mahˇ maˬ ngeuˇ-a .
58013023	Aˬ dui-euˬ aˬ yui˰ aˬ nyiˇ Tiˆmoˇseˬ-ahˇ tawˬ-ahˇ neh pyehˬ doˆ nehˬ g'aˬ-euˬ meh lehˇ naw ma˰-ahˇ ngaˇ bi siˬ-eu ma . Aˬ yaw˰ yaw kawˇ-ehˇ g'o˰ keuˆ miˇ le naˇ , ngaˇ naw ma˰-ahˇ haw mawˇ le ngeh aˬ yaw˰-ahˇ k'aw˰ sheuˬ le˰ ma .
58013024	Naw ma˰-euˬ aˬ yui˰ aˬ tsu dawˬ tawˆ lu˰ hawˇ-eu Miˬyehˇ-euˬ zaˬ dawˬ tawˆ lu˰-ahˇ , nga ma˰ dawˬ cawˬ puˬ ahˇ le˰-euˬ gaˇ kawˆ tiˬ poˆ tsa˰ nehˬ-awˬ . Iˇdaˬliˬ miˇ k'ahˬ-ahˇ jawˇ-eu aˬ yui˰ aˬ nyiˇ Ka li zaˬ deuˬ naw ma˰-ahˇ dawˬ cawˬ puˬ ahˇ le˰-euˬ meh .
58013025	Naw ma˰ dawˬ tawˆ lu˰-euˬ k'oeˇ taˆ , Miˬyehˇ-euˬ guiˬ lahˬ yaw dzahˇ jaˆ lu˰-uˇ . Aˬ miˬ
59001001	Miˬyehˇ hawˇ-eu Sahˬpaˬ Yeˬsuˇ Ka li-euˬ zaˬ k'aˆ pyeu˰-eu ngaˇ Yaˬkoˆ , Miˇ tsaˬ heu k'oeˇ taˆ jawˇ byaˆ taˬ-euˬ Miˬyehˇ-euˬ tsawˇ haˬ dawˬ tawˆ lu˰-ahˇ dawˬ cawˬ puˬ ahˇ la˰-eu ma .
59001002	Aˬ yui˰ aˬ nyiˇ Ka li zaˬ deuˬ-oˇ , lawˬ haw-eu g'awˬ mya jeˬ-ahˇ ya tahˬ puˬ ngeh , yaw muiˬ jeˬ keuˆ le-euˬ lo˰-ehˇ laˬ k'aˬ cehˇ-awˬ .
59001003	Aˬ jeˬ miˇ neh ehˇ naˇ , naw ma˰-euˬ jah-eu jeˬ-ahˇ lawˬ haw-eu k'oeˇ-aˬ , naw ma˰-ahˇ daˬ coeˇ oˇ coeˇ-eu tsawˇ haˬ bi pyeu˰ laˇ-eu meh .
59001004	Naw ma˰ tiˬ jeˬ-iˬ ehˇ k'aˇ maˬ za ni byah-eu lo˰-eu tsawˇ haˬ pyeu˰ laˇ nya ni , aˬ myah lu˰ maˬ tsehˆ leˇ ni daˬ dzeuˇ oˇ dzeuˇ nya-eu yaw duˬ bi baw-awˬ .
59001005	Ehˇ k'aw˰ , naw ma˰ la˰ k'oeˇ tiˬ g'aˬ na zaˬ siˬ tsawˇ gahˇ teˬ lu˰ naˇ , Miˬyehˇ-ahˇ guiˬ lahˬ shaˇ-eu tsaˬ meh . Miˬyehˇ aˬ yaw˰-ahˇ zaˬ siˬ tsawˇ gahˇ bi˰ teh˰-a . Aˬ jeˬ miˇ neh ehˇ naˇ , Miˬyehˇ-aˬ , tsawˇ haˬ dawˬ tawˆ lu˰-ahˇ g'awˬ shaˬ gaˬ-eu la˰ k'oeˇ tsawˇ tsiˇ maˬ tsiˇ ni bi˰-eu meh .
59001006	Ehˇ k'aw˰ , naw ma˰ guiˬ lahˬ shaˇ ngeh maˬ jah coeˇ-eu nui ma maˬ bi ahˇ ni , jah-eu la˰ k'oeˇ shaˇ-awˬ . Maˬ jah coeˇ-eu tsawˇ haˬ-aˬ , jaˬ lehˇ k'aˇ hehˇ-eu paw pyawˇ-iˇ-eu iˬ ma laˆ shaˆ iˇ luˆ dzeh gaˇ duˇ-eu meh .
59001007	K'oeˇ lo˰-ehˇ g'eh-eu tsawˇ haˬ-aˬ , yawˬ ha loˬ-eu jeˬ Sahˬpaˬ Miˬyehˇ bi˰ la˰ teh˰-a lehˇ maˬ noeˬ pyawˬ-eu zaˬ dzehˬ meh .
59001008	Aˬ jeˬ miˇ neh ehˇ naˇ , aˬ yaw˰ k'aˇ mˇ k'aˇ shaˇ-eu jeˬ la˰ k'oeˇ nui ma poˆ poˆ laˆ laˆ-ehˇ noeˬ-awˇ , nui tsehˆ maˬ ahˇ-a .
59001009	Iˇ shaˬ shaˬ-eu Ka li zaˬ tiˬ g'aˬ-aˬ , Miˬyehˇ aˬ yaw˰-ahˇ ciˬ goˇ nehˬ ngeh laˬ k'aˬ cehˇ-eu tsaˬ meh .
59001010	Smˇ muiˬ muiˬ-eu Ka li zaˬ tiˬ g'aˬ-aˬ , Miˬyehˇ aˬ yaw˰-ahˇ taˬ awˆ nehˬ ngeh la˰ k'aˬ cehˇ-eu tsaˬ meh . Aˬ jeˬ miˇ neh ehˇ naˇ , smˇ muiˬ muiˬ-eu tsawˇ haˬ-aˬ , yaˇ mo˰ aˇ yehˆ lo˰-ehˇ ya byoˆ-iˇ teh˰-a .
59001011	Nahˇ ma doˆ laˇ-awˇ nahˇ tsaˇ k'aˆ laˇ ngeh , yaˇ mo˰ k'oeˇ nyoeˬ-iˇ koˆ-iˇ-eu meh . K'oeˇ ngeh jawˇ , aˇ yehˆ k'oeˇ ga ka-awˇ haw muiˬ-eu jeˬ cawˆ-iˇ jiˇ-eu meh . K'oeˇ gaˇ duˇ ni , smˇ muiˬ muiˬ-eu tsawˇ haˬ k'aw˰ , yawˬ ha-euˬ gaˇ-ahˇ k'o˰ g'a lu˰ ngeh ya luˬ ya seˇ-iˇ teh˰-a .
59001012	Lawˬ haw-eu jeˬ-ahˇ ya daˬ ngeh saˇ jaˇ zi˰-eu tsawˇ haˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , lawˬ haw-eu jeˬ-ahˇ aˬ yaw˰ daˬ dzeuˇ oˇ dzeuˇ g'aˬ ngeh jawˇ , Miˬyehˇ-ahˇ gaˬ-eu tsawˇ haˬ deuˬ g'aˇ duˬ Miˬyehˇ neh lehˬ hmˬ taˬ-euˬ deh˰-eu jeˬ-euˬ shuiˇ uˬ k'oˆ la˰ sawˬ za teh˰-a .
59001013	Tsawˇ haˬ tiˬ g'aˬ na , k'oeˇ lo˰-ehˇ lawˬ haw-awˇ muˇ juˇ juˇ gaˇ ya daˬ ngeh , " Muˇ juˇ juˇ-eu heu , Miˬyehˇ jawˇ gaˇ neh oe-euˬ meh " lehˇ ehˇ-eu maˬ tsaˬ-a . Aˬ jeˬ miˇ neh ehˇ naˇ , yaw haiˬ jeˬ Miˬyehˇ-ahˇ muˇ juˇ maˬ juˇ nya-a . K'oeˇ lo˰-ehˇ duˇ ni , tsawˇ haˬ tiˬ g'aˬ-ahˇ-iˬ Miˬyehˇ muˇ juˇ maˬ juˇ-a .
59001014	Ehˇ k'aw˰ , tsawˇ haˬ tiˬ g'aˬ-aˬ , yawˬ ha-euˬ maˬ muiˬ maˬ jaˬ-eu nui k'ahˇ neh bi tsahˇ pyawˇ-awˇ lahˇ ju bi k'mˇ ngeh , muˇ juˇ juˇ-eu jeˬ-ahˇ ya daˬ-eu meh .
59001015	K'oeˇ naˇ , aˬ yaw˰-euˬ maˬ muiˬ maˬ jaˬ-eu nui k'ahˇ k'oeˇ zaˬ jeuˬ-eu lo˰-ehˇ jeuˬ leˇ-awˇ , iˬ baˇ bi deh˰ doˆ le-eu meh . Iˬ baˇ k'oeˇ huiˬ loˆ laˇ ngeh , shiˇ-eu jeˬ bi deh˰ doˆ le-eu meh .
59001016	Ngaˇ gaˬ dui dui-eu aˬ yui˰ aˬ nyiˇ Ka li zaˬ deuˬ-oˇ , taˬ noeˬ lehˬ .
59001017	Muiˬ-eu guiˬ lahˬ hawˇ-eu byah-eu la˰ sawˬ dawˬ tawˆ lu˰ , mˬ paw neh yaw sheh˰-euˬ Aˬda jawˇ gaˇ neh oe-euˬ meh . Aˬ yaw˰ la˰ k'oeˇ poˆ laˇ paˇ laˇ nya-eu naˇ shmˇ maˬ ahˇ-a .
59001018	K'aˇ beh deh˰ taˬ-euˬ jeˬ dawˬ tawˆ lu˰ la˰ k'oeˇ aˬ dui aˬ cawˬ jeˬ hu hu saˬ ya jawˇ ni , aˬ yaw˰ nui ma k'aˇ tsaˬ-eu lo˰-ehˇ yaw tsaˬ yaw dawˇ dawˬ-ahˇ g'oe-awˇ aˬ dui-ahˇ beh deh˰ taˬ-euˬ meh .
59001019	Ngaˇ gaˬ dui dui-eu aˬ yui˰ aˬ nyiˇ Ka li zaˬ deuˬ-oˇ , gaˇ kawˆ heu deuˬ-ahˇ yaw muiˬ paˬ-ehˇ noeˬ taˬ-awˬ . Tsawˇ haˬ yawˬ g'aˬ na lu˰ aˬ cawˬ ehˇ gaˇ yaw kawˇ-ehˇ naˇ haˬ-awˬ . Ehˇ k'aw˰ , dawˬ ngehˬ-eu taˬ tehˬ . Nui ma pehˇ-eu aˬ huˬ taˬ huˬ .
59001020	A jeˬ miˇ neh ehˇ naˇ , tsawˇ haˬ zaˬ-euˬ nui ma pehˇ-eu jeˬ-aˬ , Miˬyehˇ neh noeˬ taˬ-euˬ yaw tsaˬ yaw dawˇ jeˬ maˬ mˇ doˆ la˰ nya-a .
59001021	K'oeˇ miˇ neh , yaw jaw˰ jeˬ dawˬ tawˆ lu˰ hawˇ-eu maˬ muiˬ maˬ jaˬ-eu jeˬ dawˬ tawˆ lu˰ byehˇ dzeh jiˇ-awˇ , Miˬyehˇ-euˬ nui noeˬ geu˰-eu la˰ k'oeˇ , aˬ yaw˰ neh naw ma˰-euˬ nui ma la˰ k'oeˇ ka taˬ-euˬ naw ma˰-ahˇ ka k'o˰ nya-eu dawˬ-ahˇ naˇ haˬ geu˰-awˬ .
59001022	Aˬ yaw˰-euˬ dawˬ-ahˇ naˬ bawˇ teh˰-ehˇ gaˬ-awˇ , yawˬ haˇ yawˬ ha jaˬ myaw˰ myaw˰-eu tsawˇ haˬ taˬ bi pyeu˰ . Naˇ haˬ geu˰-eu tsawˇ haˬ bi pyeu˰-awˬ .
59001023	Miˬyehˇ-euˬ dawˬ-ahˇ ya gaˬ-euˬ lo˰-ehˇ maˬ mˇ maˬ shaˇ-eu tsawˇ haˬ-aˬ , pyawˬ haw la˰ k'oeˇ yawˬ ha-euˬ myaˆ pyawˬ-ahˇ yawˬ ha haw-eu tsawˇ haˬ-ahˇ duˇ-eu teh˰ meh .
59001024	Aˬ yaw˰ yaw muiˬ paˬ-ehˇ haw duˬ g'aˬ-awˇ doˆ-iˇ ngeh , yawˬ ha-euˬ pyawˬ naˬ aˇ g'ehˇ-ahˇ tiˬ poˆ teh˰-ehˇ ngehˇ shaw-euˬ meh .
59001025	Ehˇ k'aw˰ , tsawˇ haˬ zaˬ-ahˇ bi buˬ bi law-iˇ-eu byah dui dui-eu zahˇ dawˬ k'o˰ dawˬ-ahˇ haw duˬ-awˇ , k'aˇ ya gaˬ-euˬ jeˬ maˬ ngehˇ byoˆ ni yaw muiˬ paˬ-ehˇ caw teh-awˇ mˇ g'eh shaˇ g'eh-eu tsawˇ haˬ-aˬ , aˬ yaw˰ k'aˇ mˇ k'aˇ shaˇ-eu jeˬ la˰ k'oeˇ Miˬyehˇ guiˬ lahˬ bi˰ nehˬ teh˰-a .
59001026	Tsawˇ haˬ tiˬ g'aˬ na uˬ duˬ tahˬ-eu zahˇ sahˇ k'o˰-ahˇ yaw muiˬ paˬ-ehˇ caw teh lu˰ ma lehˇ noeˬ lu˰ ta loˇ . Yawˬ haˬ-euˬ k'aˬ meh mehˬ boeˬ-ahˇ yawˬ ha maˬ g'aˬ leˇ naˇ , aˬ yaw˰-euˬ uˬ duˬ tahˬ-eu zahˇ sahˇ k'o˰ k'oeˇ aˬ yaw˰ g'aˇ duˬ gaˇ dahˇ maˬ tsoeˬ-eu uˬ ta˰ , yawˬ haˇ yawˬ ha jaˬ myaw˰ myaw˰ gaˇ duˇ-eu meh .
59001027	Aˬ da Miˬyehˇ-euˬ mehˬ shi shawˇ jehˆ ni g'eh-awˇ maˇ jawˆ ni g'eh-eu uˬ duˬ tahˬ-eu zahˇ sahˇ k'o˰-aˬ , muˇ coe aˬ nmˇ deuˬ hawˇ-eu miˬ coeˬ miˬ ma deuˬ shaˬ gaˇ zahˬ gaˇ caw ba nehˬ-awˇ , miˇ tsaˬ shiˬ shaˬ jiˇ-euˬ nui k'ahˇ neh maˬ bi laˆ jaw˰ ni yawˬ haˇ yawˬ ha yahˇ-awˇ deh˰-eu jeˬ pyeu˰-eu meh .
59002001	Aˬ yui˰ aˬ nyiˇ ka li zaˬ deuˬ-oˇ , yaw sheh˰ k'ahˬ sehˇ huiˬ-eu Sahˬpaˬ pyeu˰-eu aˬ dui-euˬ Sahˬpaˬ Yeˬsuˇ Ka li-ahˇ jah-eu aˬ dui-aˬ , aˬ cawˬ-ahˇ k'oeˇ taˆ paw haw-awˇ myaˆ pyawˬ huiˬ nyiˇ maˬ ya tseˇ-a .
59002002	Naw ma˰ uˬ duˬ tahˬ-eu lehˇ uiˬ leˇ ngeh , shuiˇ la˰ behˬ behˬ-awˇ mehˬ tsoeˬ yaw muiˬ dm lu˰-eu smˇ muiˬ smˇ baw ti g'aˬ hawˇ-eu , mehˬ tsoeˬ yaw cehˇ yaw ju-ehˇ dm lu˰-eu iˇ shaˬ iˇ taw tiˬ g'aˬ laˇ-euˬ ehˇ-awˬ .
59002003	Mehˬ tsoeˬ yaw muiˬ dm lu˰-eu g'aˬ-ahˇ naw ma˰ yaw zeu baw dzehˬ-eu la˰ k'oeˇ , " Nuiˇ duˬ yaw muiˬ heu tsahˇ-ahˇ nuiˇ laˇ-awˬ " lehˇ ehˇ nehˬ-awˇ , iˇ shaˬ zaˬ k'oeˇ g'aˬ-ahˇ-aˬ , " K'oeˇ gaˇ yaw˰-awˬ . Maˬ ngeuˇ naˇ , heu gaˇ ngaˬ-euˬ aˬ kuiˇ dawˬ peh miˇ tsa nuiˇ laˇ-awˬ " lehˇ naw ma˰ ehˇ nehˬ-euˬ ehˇ-awˬ .
59002004	K'oeˇ-aˬ , naw ma˰ yaw kaˬ myaˆ pyawˬ huiˬ nyiˇ tseˇ-awˇ , nui ma maˬ sui maˬ dawˇ-eu la˰ k'oeˇ aˬ cawˬ-ahˇ noeˬ doeˇ-eu jeˬ pyeu˰-eu meh .
59002005	Ngaˇ gaˬ-euˬ aˬ yui˰ aˬ nyiˇ Ka li zaˬ deuˬ-oˇ , ngaˇ ehˇ gaˇ naˇ haˬ sheˇ . Jah-eu jeˬ la˰ k'oeˇ smˇ muiˬ muiˬ-eu tsawˇ haˬ pyeu˰ laˇ-awˇ , Miˬyehˇ-ahˇ gaˬ-eu tsawˇ haˬ deuˬ-ahˇ bi˰-eu g'aˇ duˬ aˬ yaw˰ neh saˇ jaˇ dzaˬ taˬ-euˬ miˇ k'ahˬ-ahˇ bi uˇ leˇ-eu lehˇ , miˇ tsaˬ heu k'oeˇ taˆ deh˰ lu˰-eu shaˬ-eu zahˬ-eu tsawˇ haˬ deuˬ-ahˇ Miˬyehˇ neh tseˇ doˆ taˬ-euˬ meh .
59002006	Ehˇ k'aw˰ , shaˬ-eu zahˬ-eu tsawˇ haˬ deuˬ-ahˇ naw ma˰ yaw zeu maˬ baw-a . Naw ma˰-euˬ k'oeˇ taˆ nawˬ tehˬ-awˇ naw ma˰-ahˇ yaˇ k'aˬ daˇ duˬ-ahˇ sheuˬ g'eh-eu k'oeˇ , aˬ suˇ g'aˬ-a . Smˇ muiˬ smˇ baw deuˬ maˬ ngeuˇ-a loˇ .
59002007	Naw ma˰-ahˇ bi˰ taˬ-euˬ tsawˇ myahˇ yaw muiˬ-ahˇ yehˬ bawˬ sehˇ lu-ehˇ ehˇ-eu deuˬ-aˬ , smˇ muiˬ smˇ baw k'oeˇ deuˬ meh .
59002008	" Yawˬ haˇ yawˬ ha gaˬ-eu lo˰-ehˇ , yawˬ ha dawˬ peh jawˇ-eu tsawˇ haˬ-ahˇ gaˬ-awˬ " lehˇ Jaˇli˰ la˰ k'oeˇ ehˇ taˬ-euˬ Miˬyehˇ Miˇk'ahˬ-ahˇ ta˰-eu zahˇdawˬ k'o˰ dawˬ k'oeˇ dawˬ-ahˇ naw ma˰ naˇ haˬ geu˰ naˇ , tsaˬ-eu jeˬ-ahˇ naw ma˰ mˇ-eu meh .
59002009	Ehˇ k'aw˰ , naw ma˰ k'oeˇ taˆ paw teh˰-ehˇ haw-awˇ myaˆ pyawˬ huiˬ nyiˇ tseˇ naˇ , ' Iˬ baˇ mˇ-eu jeˬ pyeu˰-awˇ , zahˇ dawˬ k'o˰ dawˬ-ahˇ bahˬ-eu tsawˇ haˬ pyeu˰-eu meh ' lehˇ , Zahˇ daw˰ k'o˰ dawˬ la˰ k'oeˇ pah mehˬ taˬ-euˬ meh .
59002010	Tsawˇ haˬ aˬ geuˬ g'aˬ maˬ kaˬ , zahˇ dawˬ k'o˰ dawˬ dawˬ tawˆ lu˰-ahˇ caw teh lu˰ k'aw˰ , tiˬ dawˬ-ahˇ mˇ bahˬ naˇ , dawˬ tawˆ lu˰-ahˇ mˇ bahˬ-euˬ jeˬ pyeu˰-eu meh .
59002011	Aˬ jeˬ miˇ neh ehˇ naˇ , " Aˬ cawˬ-euˬ miˬ sawˇ yo zaˬ-ahˇ maˬ ya bahˬ maˬ ya muˆ-a " lehˇ ehˇ-eu hawˇ-eu , " Tsawˇ haˬ-ahˇ maˬ ya seh˰-a " lehˇ ehˇ-eu k'oeˇ-aˬ , aˬ yaw˰ tiˬ g'aˬ neh ehˇ-euˬ dawˬ meh . Aˬ cawˬ-euˬ miˬ sawˇ yo zaˬ-ahˇ nawˇ maˬ bahˬ maˬ muˆ-euˬ k'aw˰ , tsawˇ haˬ seh˰ naˇ , zahˇ dawˬ k'o˰ dawˬ-ahˇ mˇ bahˬ-euˬ meh .
59002012	Aˬ dui-ahˇ bi buˬ-iˇ la˰-euˬ zahˇ dawˬ k'o˰ dawˬ k'oeˇ neh yaˇ k'aˬ ya bi daˇ meh lehˇ siˬ nya-eu tsawˇ haˬ lo˰-ehˇ ngehˬ-awˬ tmˇ-awˬ , mˇ-awˬ shaˇ-awˬ .
59002013	Aˬ cawˬ-ahˇ g'awˬ shaˬ maˬ gaˬ nehˬ-eu tsawˇ haˬ-ahˇ Miˬyehˇ g'awˬ shaˬ maˬ gaˬ ni yaˇ k'aˬ daˇ teh˰-a . Ehˇ k'aw˰ , g'awˬ shaˬ gaˬ-eu jeˬ-aˬ , yaˇ k'aˬ daˇ-eu jeˬ-ahˇ g'aˬ leˇ nya-eu meh .
59002014	Aˬ yui˰ aˬ nyiˇ Ka li zaˬ deuˬ-oˇ , tsawˇ haˬ tiˬ g'aˬ na jah ma lehˇ ehˇ k'aw˰ , maˬ mˇ maˬ shaˇ naˇ , aˬ jeˬ gaˇ dahˇ tsoeˬ nmˇ . Jah-eu k'oeˇ neh aˬ yaw˰-ahˇ ka k'o˰ nehˬ nya teh˰-a loˇ .
59002015	Aˬ yui˰ aˬ yiˇ Ka li zaˬ deuˬ la˰ k'oeˇ , k'aˬ dzeˇ zaˬ maˬ ehˇ , zaˬ miˬzaˬ maˬ ehˇ , tiˬ g'aˬ na dm g'aˬ dm lmˇ hawˇ-eu dzaˬ dzaˬ dawˇ dawˇ maˬ jaˆ ni shaˬ lu˰-eu ehˇ-awˬ .
59002016	Naw ma˰ aˬ yaw˰-ahˇ k'aˇ loˬ-eu jeˬ maˬ caw ba nehˬ ni , " Miˬyehˇ guiˬ lahˬ bi˰ lu˰-uˇ . Yaw lmˇ lmˇ-ehˇ jawˇ-awˇ tiˬ dehˆ dzaˬ-awˬ dawˇ-awˬ " lehˇ ehˇ nehˬ naˇ , naw ma˰ ehˇ-eu k'oeˇ aˬ jeˬ gaˇ dahˇ tsoeˬ nmˇ .
59002017	K'oeˇ miˇ neh , jah-eu jeˬ-aˬ , mˇ-eu shaˇ-eu jeˬ maˬ ahˇ naˇ , shiˇ taˬ-euˬ gaˇ duˇ-eu meh .
59002018	" Tiˬ g'aˬ-ahˇ jah-eu jeˬ o˰-awˇ , tiˬ g'aˬ-ahˇ mˇ-eu jeˬ o˰-eu meh " lehˇ , tsawˇ haˬ tiˬ g'aˬ na ehˇ teh˰-a . Mˇ-eu shaˇ-eu jeˬ maˬ ahˇ-eu nawˬ-euˬ jah-eu jeˬ ngaˬ-ahˇ mehˬ nehˬ la˰ sheˇ . Ngaˇ-aˬ , mˇ-eu shaˇ-eu la˰ k'oeˇ ngaˬ-euˬ jah-eu jeˬ nawˬ-ahˇ mehˬ nehˬ ma .
59002019	Miˬyehˇ tiˬ g'aˬ teh˰-ehˇ jawˇ-eu meh lehˇ nawˇ jah-eu miˇ neh maˬ gaˇ dzehˬ ma lehˇ noeˬ te loˇ . Neh˰ deuˬ k'aw˰ k'oeˇ lo˰-ehˇ jah-awˇ , guˆ guˆ-ehˇ yaw dzuˬ dzuˬ lu˰ meh .
59002020	A dzawˬ aˇ gah deuˬ-oˇ , mˇ-eu shaˇ-eu jeˬ maˬ ahˇ-eu jah-eu jeˬ-aˬ yaw˰ ngeh˰ meh lehˇ bi mehˬ duˬ maw˰-eu nya loˇ .
59002021	Aˬ dui-euˬ aˬ poeˬ Aˬbyaˬhaˬ aˬ joˆ-ehˇ jahˇ-awˇ Miˬyehˇ-ahˇ tsaˬ leˇ tsahˇ leˇ-euˬ ta . Aˬ yaw˰-euˬ aˬ li Iˇtsaˆ-ahˇ lawˇ duˬ k'oeˇ taˆ lawˇ-euˬ mˇ-eu shaˇ-eu k'oeˇ baˬ da neh , aˬ yaw˰ Miˬyehˇ-ahˇ tsaˬ leˇ tsahˇ leˇ-euˬ maˬ ngeuˇ-a loˇ .
59002022	Aˬ yaw˰-euˬ jah-eu jeˬ hawˇ-eu aˬ yaw˰ neh mˇ-euˬ shaˇ-euˬ jeˬ tiˬ gaˇ ta˰-eu k'oeˇ , nawˇ maˬ haw mawˇ nya te loˇ . Aˬ yaw˰-euˬ jah-eu jeˬ-aˬ , aˬ yaw˰ neh mˇ-euˬ shaˇ-euˬ jeˬ la˰ k'oeˇ byah laˇ-euˬ meh .
59002023	K'oeˇ ngeh jawˇ , " Aˬbyaˬhaˬ Miˬyehˇ-ahˇ jah-awˇ , aˬ yaw˰-euˬ jah-eu jeˬ baˬ da neh , Miˬyehˇ neh aˬ yaw˰-ahˇ yaw tsaˬ yaw dawˇ tsawˇ haˬ lehˇ sawˇ nehˬ-euˬ meh " lehˇ ehˇ-eu Jaˇ li˰ dawˬ kawˬ k'oeˇ byah laˇ-euˬ meh . K'oeˇ miˇ neh , Aˬbyaˬhaˬ-ahˇ Miˬyehˇ-euˬ cawˬ lehˇ kuˇ-eu meh .
59002024	Nymˬ-mˇ poˆ jawˇ-aˬ , tsawˇ haˬ tiˬ g'aˬ Miˬyehˇ-ahˇ tsaˬ leˇ tsahˇ leˇ nya-eu-aˬ , jah-eu tiˬ jeˬ baˬ da neh teh˰-ehˇ maˬ ngeuˇ-ehˇ , mˇ-eu shaˇ-eu jeˬ k'aw˰ ahˇ-eu baˬ da neh tsaˬ leˇ tsahˇ leˇ nya-eu meh lehˇ naw ma˰-ahˇ siˬ duˬ laˇ miˇ-a loˇ .
59002025	Meh maˬ laˇ Laˬhaˇ-euˬ gaˇ kawˆ k'aw˰ , k'oeˇ lo˰-ehˇ meh . Miˇ k'ahˬ k'oeˇ k'ahˬ-ahˇ k'oeˬ sho haw leˇ-euˬ Iˇsaˬleˬlaˆ tsawˇ haˬ deuˬ-ahˇ aˬ yaw˰ ha geu˰-awˇ , gaˇ ma yawˬ kahˇ yawˬ mehˬ pyawˇ nehˬ-awˇ bi buˬ bi law-iˇ-euˬ meh . Aˬ yaw˰ k'oeˇ lo˰-ehˇ mˇ-euˬ shaˇ-euˬ miˇ neh , Miˬyehˇ-ahˇ tsaˬ leˇ tsahˇ leˇ-eu tsawˇ haˬ pyeu˰ laˇ-euˬ meh .
59002026	K'oeˇ baˬ da neh , sa˰ laˇ maˬ ahˇ-eu g'awˇ mawˇ-aˬ , yaw shiˇ pyeu˰-eu lo˰-ehˇ , mˇ-eu shaˇ-eu jeˬ maˬ ahˇ-eu jah-eu jeˬ k'aw˰ , yaw shiˇ meh .
59003001	Aˬ yui˰ aˬ nyiˇ Ka li zaˬ deuˬ-oˇ , naw ma˰ mehˬ-eu tsoˆ-eu saˬ laˬ g'awˬ mya g'aˬ geu˰-eu maˬ tsaˬ-a . Naw ma˰ siˬ nya-eu lo˰-ehˇ , mehˬ-eu tsoˆ-eu saˬ laˬ deuˬ-aˬ , aˬ cawˬ naˆ maˬ tseˇ bi pyehˆ tseˇ-awˇ yaˇ k'aˬ daˇ nehˬ gaˇ ya daˬ teh˰-a .
59003002	Aˬ dui dawˬ tawˆ lu˰ tiˬ k'ehˬ maˬ taˬ ni mˇ lehˬ-eu meh . Ehˇ k'aw˰ , tsawˇ haˬ tiˬ g'aˬ na ngehˬ lehˬ tmˇ lehˬ-eu maˬ baw naˇ , byah-eu lo˰-eu tsawˇ haˬ pyeu˰-awˇ , yawˬ ha-euˬ nui ma g'awˇ mawˇ dawˬ tawˆ lu˰-ahˇ yaw muiˬ paˬ-ehˇ g'aˬ leˇ-eu tsawˇ haˬ pyeu˰-eu meh .
59003003	Aˬ dui-euˬ dawˬ g'oˆ bi g'oˆ-eu g'aˇ duˬ , mahˬ-ahˇ mahˬ kaw˰ dawˆ-awˇ , aˬ dui k'aˇ bi iˇ maw˰-eu paw bi iˇ-eu meh .
59003004	Saˇ baoˬ gaˇ kawˆ shaˇ noeˬ haw sheˇ . Saˇ baoˬ k'oeˇ huiˬ dui dui-awˇ , g'aˬ k'aˆ dui dui-eu jaˬ lehˇ neh bi baw g'eh-euˬ k'aw˰ , daˇ laˆ laˆ zaˬ tiˬ hmˬ neh yeu˰ pyawˇ nya-awˇ , saˇ baoˬ teh-eu g'aˬ k'aˇ bi iˇ maw˰-eu paw bi iˇ nya-eu meh .
59003005	K'oeˇ gaˇ duˇ ni , mehˬ laˇ-aˬ , nyiˇ dui dui k'aw˰ , huiˬ dui dui-eu gaˇ kawˆ deuˬ-ahˇ k'ahˬ sehˇ jehˆ nya-eu meh . Huiˬ dui dui-eu aˇ bawˇ sahˬ k'aˆ k'aˆ ma-ahˇ miˬ dzaˬ miˬ dzui˰ tiˬ dzui˰ neh bi puiˆ dzeh nya gaˇ shaˇ noeˬ haw sheˇ .
59003006	Mehˬ laˇ-aˬ , miˬ dzaˬ-ahˇ duˇ-eu meh . Mehˬ laˇ k'oeˇ-aˬ , aˬ dui-euˬ g'awˇ mawˇ la˰ k'oeˇ jaˆ-eu haiˬ-eu miˇ k'ahˬ tiˬ k'ahˬ pyeu˰-awˇ , aˬ dui-euˬ nui ma g'awˇ mawˇ dawˬ tawˆ lu˰ la˰ k'oeˇ yaw haiˬ jeˬ bi byah laˇ-eu meh . Mehˬ laˇ k'oeˇ-aˬ , shiˬ buiˇ lah ma-ahˇ do˰-eu miˬ dzaˬ yuˇ-awˇ , aˬ dui yaw deh˰ deh˰-eu jeˬ dawˬ tawˆ lu˰-ahˇ bi puiˆ dzaˬ-eu meh .
59003007	Tsawˇ haˬ zaˬ-aˬ , jeˬ zaˬ aˇ jiˇ dawˬ tawˆ lu˰-ahˇ laˆ yah nya-eu meh . Bawˇ tsahˬ jeˬ zaˬ deuˬ , aˇ jiˇ deuˬ , miˇ tsa joe joe-ehˇ cah-eu jeˬ zaˬ deuˬ hawˇ-eu , ngaˬ shaˬ ngaˬ deˇ deuˬ-ahˇ laˆ yah-awˇ cu geu˰ nya-eu meh .
59003008	Ehˇ k'aw˰ , tsawˇ haˬ tiˬ g'aˬ-iˬ mehˬ laˇ-ahˇ maˬ laˆ yah nya-a . Mehˬ laˇ-aˬ , maˬ nyeh˰ g'aˬ nya-eu yaw haiˬ jeˬ pyeu˰-awˇ , do˰ tiˬ byah ni ahˇ-eu meh .
59003009	Aˬda pyeu˰-eu Sahˬpaˬ Miˬyehˇ-euˬ guiˬ lahˬ-ahˇ mehˬ laˇ neh aˬ dui ja ceuˬ-eu lo˰-ehˇ , Miˬyehˇ-euˬ aˇ g'ehˇ-ahˇ duˇ ni beh taˬ-euˬ tsawˇ haˬ zaˬ deuˬ-ahˇ k'aw˰ , mehˬ laˇ neh aˬ dui yaˬ k'ehˇ yaˬ-eu meh .
59003010	Guiˬ lahˬ-ahˇ ja ceuˬ-eu dawˬ maˬ ehˇ , yaˬ k'ehˇ yaˬ-eu dawˬ maˬ ehˇ , k'aˬ meh mehˬ boeˬ-ahˇ neh teh˰-ehˇ doˆ laˇ-eu meh . Aˬ yui˰ aˬ nyiˇ Ka li zaˬ deuˬ-oˇ , k'oeˇ lo˰-ehˇ bi g'eh-eu maˬ tsaˬ-a .
59003011	Iˇ cu˰ iˇ byoe tiˬ byoe-ahˇ teh˰-ehˇ i cu˰ yaw kuiˇ hawˇ-eu iˇ cu˰ yaw k'aˬ maˬ doˆ laˇ-a .
59003012	Aˬ yui˰ aˬ nyiˇ Ka li zaˬ deuˬ-oˇ , siˬ guˬ aˇ bawˇ-ahˇ saˬ loˬ aˇ siˬ maˬ siˬ le nya-a . Aˬ ga˰ baw duˆ-ahˇ siˬ guˬ aˇ siˬ maˬ siˬ le nya-a . Saˬ deu˰ kuiˇ-eu iˇ cu˰ doˆ-eu cuˬ-ahˇ iˇ cu˰ yaw kuiˇ maˬ doˆ laˇ nya-a .
59003013	Naw ma˰ la˰ k'oeˇ , tsawˇ gahˇ ahˇ-awˇ siˬ-eu nya-eu tsawˇ haˬ jawˇ te loˇ . Muiˬ-eu deh˰-eu jawˇ-eu jeˬ la˰ k'oeˇ maˬ ehˇ , nui nahˬ nui yu hawˇ-eu nui gahˇ neh mˇ doˆ shaˇ doˆ la˰-eu muiˬ-eu gaˇ deuˬ la˰ k'oeˇ maˬ ehˇ , zaˬ siˬ tsawˇ gahˇ k'oeˇ bi doˆ laˇ-awˬ .
59003014	Ehˇ k'aw˰ , myaˆ naˆ-eu jeˬ , aˬ cawˬ-ahˇ nui ma naˇ-eu jeˬ hawˇ-eu , yawˬ ha-euˬ g'aˇ duˬ teh˰-ehˇ shaˇ noeˬ-eu jeˬ naw ma˰-euˬ nui ma la˰ k'oeˇ ahˇ naˇ , zaˬ siˬ tsawˇ gahˇ ahˇ ma lehˇ k'ahˬ sehˇ jehˆ-awˇ yaw tsaˬ yaw dawˇ jeˬ-ahˇ taˬ mˇ bahˬ .
59003015	K'oeˇ lo˰-ehˇ g'eh-eu zaˬ siˬ tsawˇ gahˇ-aˬ , mˬ-ahˇ eh doˆ le-euˬ jeˬ maˬ ngeuˇ-a . K'oeˇ-aˬ , miˇ tsaˬ heu-ahˇ ta˰-eu zaˬ siˬ tsawˇ gahˇ pyeu˰-awˇ , guiˬ lahˬ sa˰ laˇ-ahˇ ta˰-eu jeˬ maˬ ngeuˇ-ehˇ , neh˰-ahˇ ta˰-eu jeˬ pyeu˰-eu meh .
59003016	Myaˆ naˆ-eu jeˬ hawˇ-eu yawˬ ha g'aˇ duˬ teh˰-ehˇ shaˇ noeˬ-eu jeˬ k'aˇ jaˆ gaˇ , maˬ tsaˬ maˬ dzoeˇ leˇ-eu jeˬ hawˇ-eu yaw haiˬ g'awˬ mya jeˬ jaˆ-eu meh .
59003017	Ehˇ k'aw˰ , mˬ-ahˇ neh doˆ le-euˬ zaˬ siˬ tsawˇ gahˇ gaˇ kawˆ ya ehˇ naˇ , yaw beh tiˬ jeˬ-aˬ , muiˬ-eu shawˇ-eu jeˬ meh . K'oeˇ jiˇ naˇ , tsaˬ leˇ dzoeˇ leˇ-eu , nui nahˬ nui yu ahˇ-eu , bya cehˆ ni cawˬ cawˬ ta˰-eu heu deuˬ meh . G'awˬ shaˬ gaˬ-eu nui ma tiˬ byah ni ahˇ-awˇ , yaw muiˬ jeˬ mˇ doˆ shaˇ doˆ la˰-eu meh . Myaˆ pyawˬ huiˬ nyiˇ maˬ tseˇ-eu uˬ ta˰ , nui ma la˰ g'o˰ maˬ baw-a .
59003018	Tsaˬ leˇ dzoeˇ leˇ ni mˇ-eu tsawˇ haˬ deuˬ neh tsaˬ leˇ dzoeˇ leˇ-eu siˬ yoeˬ sehˬ-euˬ gaˇ , yaw tsaˬ yaw dawˇ jeˬ ya yehˬ-eu meh .
59004001	Naw ma˰ yaw kaˬ iˬ dehˬ iˬ ceh myaˬ-eu jeˬ aˬ gaˇ neh doˆ le-euˬ ta . Naw ma˰-euˬ g'awˇ mawˇ la˰ k'oeˇ aˬ myah lu˰ ceh lu˰-eu jeˬ pyeu˰-eu byawˬ g'a mo g'a-eu nui k'ahˇ-ahˇ neh doˆ le-euˬ meh .
59004002	Naw ma˰ nui k'ahˇ jaˆ-eu jeˬ-ahˇ naw ma˰ maˬ za nya-eu miˇ neh aˬ cawˬ-ahˇ seh˰-eu meh . Naw ma˰ maw˰ dui dui-eu jeˬ-ahˇ maˬza nya-eu miˇ neh iˬ dehˬ iˬ ceh doˆ laˇ-eu meh . Naw ma˰ Miˬyehˇ-ahˇ maˬ shaˇ-eu miˇ neh yawˬ haˬ geu˰ maw˰-eu jeˬ-ahˇ maˬ za nya-a .
59004003	Naw ma˰ paˇ shaˇ-euˬ k'aw˰ , nui ma taˬ-euˬ maˬ tsaˬ-eu miˇ neh maˬ shaˇ za nya-a . Shiˬ shaˬ jiˇ-euˬ nui k'ahˇ geu˰-eu g'aˇ duˬ naw ma˰ shaˇ-eu meh .
59004004	Miˬyehˇ-ahˇ saˇ jaˇ maˬ zi˰-eu tsawˇ haˬ deuˬ-oˇ , miˇ tsaˬ heu-ahˇ cawˬ cawˬ ta˰-eu jeˬ-aˬ , Miˬyehˇ-ahˇ muiˇ-eu jeˬ pyeu˰-eu meh lehˇ naw ma˰ maˬ siˬ nya te loˇ . Miˇ tsaˬ heu-ahˇ cawˬ k'aˇ cawˬ ta˰ maw˰-eu tsawˇ haˬ-aˬ , Miˬyehˇ-ahˇ muiˇ-eu tsawˇ haˬ pyeu˰ laˇ ni mˇ gaˇ duˇ-eu meh .
59004005	" Miˬyehˇ neh aˬ dui-euˬ la˰ k'oeˇ dawˆ ahˇ nehˬ la˰-euˬ nui ma-aˬ , guˆ laˇ paˬ-ehˇ g'eh-eu nui k'ahˇ tiˬ byah ni ahˇ-eu meh " lehˇ ehˇ-eu Jaˇli˰ dawˬ kawˬ k'oeˇ , aˬ diˇ aˬ maˇ maˬ ngeuˇ-a lehˇ taˬ noeˬ .
59004006	Ehˇ k'aw˰ , Miˬyehˇ neh bi˰ la˰-euˬ guiˬ lahˬ yaw dzahˇ-aˬ , k'oeˇ naˆ maˬ tseˇ na˰ dzehˬ-eu meh . " Nui ma huiˬ-eu mahˇ-eu tsawˇ haˬ-ahˇ Miˬyehˇ muiˇ-awˇ , nui nahˬ nui yu ahˇ-eu tsawˇ haˬ-ahˇ guiˬ lahˬ bi˰-eu meh " lehˇ , Jaˇli˰ la˰ k'oeˇ ehˇ taˬ-euˬ meh .
59004007	K'oeˇ miˇ neh , Miˬyehˇ-euˬ ehˇ dawˬ geu˰-awˬ . Neh˰ sahˬ paˬ-ahˇ muiˇ-awˬ . Aˬ yaw˰ naw ma˰ jawˇ gaˇ neh cehˆ doˆ teh˰-a .
59004008	Miˬyehˇ-euˬ dawˬ peh jiˆ laˇ-awˬ . Naw ma˰-euˬ dawˬ peh Miˬyehˇ jiˆ le teh˰-a . Iˬ baˇ zaˬ deuˬ-oˇ , naw ma˰-euˬ aˬ la˰ dzui˰ shawˇ-awˬ . Nui ma nyiˬ jeˬ noeˬ-eu tsawˇ haˬ deuˬ-oˇ , naw ma˰-euˬ nui ma shawˇ-awˬ .
59004009	Noeˬ shaˬ dui dui-awˇ ngoeˇ dui dui-awˬ . Naw ma˰ uiˇ-euˬ jeˬ-ahˇ ngoeˇ-eu jeˬ bi pyeu˰-iˇ-awˇ , laˬ k'aˬ cehˇ-euˬ jeˬ-ahˇ noeˬ shaˬ-eu jeˬ bi pyeu˰-iˇ-awˬ .
59004010	Sahˬpaˬ Miˬyehˇ-euˬ mehˬ shi nui ma nahˬ yu ni taˬ-awˬ . Aˬ yaw˰ naw ma˰-ahˇ ciˬ huiˬ ciˬ mahˇ nehˬ la˰ teh˰-a .
59004011	Aˬ yui˰ aˬ nyiˇ Ka li zaˬ deuˬ-oˇ , tiˬ g'aˬ tiˇ g'aˬ ja bu ja doeˇ-eu jeˬ taˬ mˇ . Ka li zaˬ cawˬ cawˬ ja doeˇ-awˇ yaw lehˬ poˆ-eu tsawˇ haˬ-aˬ , Zahˇ dawˬ k'o˰ dawˬ-ahˇ ja doeˇ-awˇ yaw lehˬ poˆ gaˇ duˇ-eu meh . Naw ma˰ Zahˇ dawˬ k'o˰ dawˬ-ahˇ yaw lehˬ poˆ naˇ , Zahˇ dawˬ k'o˰ dawˬ-ahˇ naˇ haˬ geu˰-eu tsawˇ haˬ maˬ paˇ ngeuˇ-ehˇ , Zahˇ dawˬ k'o˰ dawˬ-ahˇ yaˇ k'aˬ daˇ-eu tsawˇ haˬ pyeu˰-eu meh .
59004012	Miˬyehˇ tiˬ g'aˬ teh˰-ehˇ zahˇ dawˬ k'o˰ dawˬ bi˰ nya-awˇ yaˇ k'aˬ daˇ nya-eu g'aˬ pyeu˰-eu meh . Ka k'o˰-eu maˬ ehˇ , laˆ lu˰ laˆ seˇ-eu maˬ ehˇ , aˬ yaw˰ tiˬ g'aˬ teh˰-ehˇ mˇ nya-eu meh . Ka li zaˬ cawˬ cawˬ yaw lehˬ poˆ paˬ-ehˇ naw ma˰ aˬ joˆ-ehˇ g'eh-eu tsawˇ haˬ ma lehˇ yawˬ haˇ yawˬ ha noeˬ lu˰ te .
59004013	" Iˬ nah maˬ ngeuˇ naˇ ni shawˬ meuˬ tiˬ meuˬ-ahˇ iˇ-awˇ , tiˬ k'o˰ byah ni jeˬ ga˰ ga˰-awˇ pyuˇ g'awˬ mya ni poˆ za ma " lehˇ ehˇ-eu tsawˇ haˬ deuˬ-oˇ , ngaˇ ehˇ gaˇ naˇ haˬ sheˇ .
59004014	Ni shawˬ nah nawˇ yaw deh˰ deh˰-eu aˬ joˆ-ehˇ pyeu˰ laˇ-eu gaˇ kawˆ nawˇ siˬ nya te loˇ . Naw ma˰-aˬ , tiˬ k'ehˇ k'ehˬ teh˰-ehˇ ya mawˇ-awˇ byoˆ-iˇ-eu iˇ cu˰ sa˰ k'oeˬ-ahˇ duˇ-eu meh .
59004015	" Miˬyehˇ nui ma tsaˬ-awˇ aˬ dui yaw deh˰ ya deh˰ naˇ , heu lo˰-ehˇ mˇ ma , k'oeˇ Lo˰-ehˇ mˇ ma " lehˇ , naw ma˰ ehˇ-eu tsaˬ meh .
59004016	Ehˇ k'aw˰ , nymˬ-mˇ naw ma˰ nui ma huiˬ-awˇ k'ahˬ sehˇ jehˆ-eu meh . Teu lo˰-ehˇ k'ahˬ sehˇ k'aˇ jehˆ-eu dawˬ tawˆ lu˰ yaw lehˬ meh .
59004017	K'oeˇ miˇ neh , yawˬ ha mˇ paˬ-ehˇ g'eh-eu jeˬ-ahˇ siˬ nya-awˇ maˬ mˇ-eu tsawˇ haˬ-aˬ , iˬ baˇ ahˇ-eu meh .
59005001	Smˇ muiˬ smˇ baw deuˬ-oˇ , ngaˇ ehˇ gaˇ naˇ haˬ sheˇ . Naw ma˰ k'oeˇ taˆ shaˬ-eu zahˬ-eu jeˬ keuˆ le-eu lehˇ g'eh-eu miˇ neh guˇ guˇ-ehˇ ngoeˇ-awˬ .
59005002	Naw ma˰-euˬ myawˬ gahˬ peuˬ byoˆ jiˇ-awˇ , naw ma˰-euˬ dm g'aˬ dm lmˇ aˬ iˬ jaˬ byoˆ jiˇ-euˬ meh .
59005003	Naw ma˰-euˬ pyuˇ shuiˇ shmˇ kaw kaw leˇ jiˇ-awˇ , shmˇ kaw k'oeˇ naw ma˰-euˬ iˬ baˇ gaˇ kawˆ saˇ kiˇ pyeu˰-eu uˬ ta˰ , miˬ dzaˬ puiˆ-eu lo˰-ehˇ naw ma˰-euˬ shaˬ jiˇ dzaˬ byoˆ jiˇ teh˰-a . Aˇ saˬ saˬ-eu aˇ yamˬ heu la˰ k'oeˇ naw ma˰-euˬ pyuˇ shuiˇ myawˬ gahˬ pu cu cu laˇ taˬ-euˬ meh .
59005004	Naw ma˰-euˬ deh yaˇ-ahˇ gaˇ bi mˇ-euˬ tsawˇ haˬ deuˬ-ahˇ naw ma˰ g'aˬ gaˇ poeˬ maˬ bi˰-a . Aˬ yaw˰ ma˰ toˇ gaˇ naˇ haˬ sheˇ . Naw ma˰-euˬ cehˇ laˆ luiˆ nehˬ-euˬ tsawˇ haˬ k'oeˇ deuˬ ngoeˇ ngoeˇ-ehˇ guˇ-eu teˇ saˇ k'oeˇ , Baoˬ huiˬ-eu Sahˬpaˬ Miˬyehˇ-euˬ naˬ bawˇ-ahˇ gaˬ keuˆ leˇ-euˬ meh .
59005005	Miˇ tsaˬ heu k'oeˇ taˆ naw ma˰ yaw deh˰ deh˰-euˬ-aˬ , laˬ k'aˬ tiˬ cehˇ , nui k'ahˇ tiˬ shiˇ deh˰-euˬ meh . Bi seh˰ dzaˬ-eu aˇ nah k'oeˇ nah-euˬ g'aˇ duˬ , naw ma˰ yawˬ haˇ yawˬ ha cu tsuˇ taˬ-euˬ meh .
59005006	Maˬ lehˬ maˬ ca-eu tsawˇ haˬ deuˬ-ahˇ naw ma˰ yaˇ k'aˬ daˇ-awˇ seh˰-euˬ meh . Aˬ yaw˰ ma˰ la˰ poˆ maˬ poˆ ni daˬ-euˬ meh .
59005007	Aˬ yui˰ aˬ nyiˇ Ka li zaˬ deuˬ-oˇ , Sahˬpaˬ Yeˬsuˇ za˰ le ngeh keuˆ ni oˇ oˇ-ehˇ jawˇ-awˬ . Deh ma mˇ-eu tsawˇ haˬ tiˬ g'aˬ aˇ poeˬ k'aˆ dui dui-eu cehˇ deuˬ keuˆ le ngeh keuˆ ni , aˬ yaw˰-euˬ deh ma-ahˇ aˬ joˆ-ehˇ dawˬ-eu gaˇ kawˆ shaˇ sawˇ-awˬ . Yehˇ g'ahˇ ahˇ dahˬ beh le ngeh neh yehˇ g'ahˇ jiˇ le ngeh keuˆ ni oˇ oˇ-ehˇ dawˬ-eu meh .
59005008	Naw ma˰ k'aw˰ , k'oeˇ lo˰-ehˇ ya oˇ meh . Sahˬpaˬ Yeˬsuˇ za˰ le-eu Aˇnah peh laˇ-euˬ miˇ neh , noeˬ tmˬ-eu nui ma zi˰ dah ni bi jaˆ-awˬ .
59005009	Aˬ yui˰ aˬ nyiˇ Ka li zaˬ deuˬ-oˇ , Miˬyehˇ yaˇ k'aˬ daˇ gaˇ maˬ ya daˬ-eu g'aˇ duˬ , tiˬ g'aˬ tiˇ g'aˬ iˬ baˇ taˬ-eu dawˬ maˬ ngehˬ ni yahˇ-awˬ . Yaˇ k'aˬ daˇ le-eu g'aˬ , laˇ g'oˆ dawˬ peh oe keuˆ-awˇ yaw˰ lu˰ meh .
59005010	Aˬ yui˰ aˬ nyiˇ Ka li zaˬ deuˬ-oˇ , Sahˬpaˬ Miˬyehˇ-euˬ tsawˇ myahˇ uˬ moˆ ngehˬ-euˬ tmˇ-euˬ Miˬyehˇ g'aˇ duˬ ngehˬ dah ya˰-euˬ k'oeˇ deuˬ-ahˇ noeˬ keuˆ-awˬ . Shaˬ-eu zahˬ-eu jeˬ-ahˇ ya daˬ ngeh , aˬ yaw˰ ma˰ oˇ oˇ-ehˇ daˬ dzeuˇ ya˰-euˬ gaˇ kawˆ-ahˇ noeˬ mawˇ-awˬ .
59005011	Aˬ yaw˰ ma˰ daˬ dzeuˇ oˇ dzeuˇ nya-euˬ miˇ neh guiˬ lahˬ huiˬ-eu tsawˇ haˬ lehˇ aˬ dui kuˇ-eu ma . Yawˇbaˆ aˬ joˆ-ehˇ oˇ-euˬ gaˇ kawˆ hawˇ-eu , aˇ saˬ saˬ ngeh Sahˬpaˬ Miˬyehˇ aˬ yaw˰-ahˇ guiˬ lahˬ aˬ joˆ-ehˇ bi˰ nehˬ-euˬ gaˇ kawˆ naw ma˰ siˬ nya meh . Aˬ jeˬ miˇ neh ehˇ naˇ , Sahˬpaˬ Miˬyehˇ-aˬ , g'awˬ shaˬ gaˬ-eu jeˬ tiˬ byah ni ahˇ-eu meh .
59005012	Aˬ yui˰ aˬ nyiˇ Ka li zaˬ deuˬ-oˇ , dawˬ tawˆ lu˰ k'oeˇ taˆ naw ma˰ yahˇ paˬ-ehˇ g'eh-eu jeˬ-aˬ , naw ma˰ tiˬ jeˬ paˬ saˇ jaˇ dzaˬ ngeh kamˬ-eu jeˬ taˬ jahˇ . Mˬ-ahˇ g'oe-awˇ maˬ ehˇ , miˇ tsaˬ-ahˇ g'oe-awˇ maˬ ehˇ , aˬ geu jeˬ-ahˇ g'oe-awˇ maˬ ehˇ , taˬ kamˬ . Ngeuˇ naˇ , " Ngeuˇ ma " , maˬ ngeuˇ naˇ , " Maˬ ngeuˇ " lehˇ teh˰-ehˇ ehˇ-awˬ . Koeˇ lo˰-ehˇ jahˇ naˇ , Miˬyehˇ neh yaˇ k'aˬ daˇ-euˬ jeˬ-ahˇ naw ma˰ maˬ ya daˬ-aˇ .
59005013	Naw ma˰ la˰ k'oeˇ , tsawˇ haˬ ti g'aˬ na shaˬ dui zahˬ dui dui-eu jeˬ-ahˇ ya daˬ lu˰ ta loˇ . Aˬ yaw˰ guiˬ lahˬ shaˇ-eu tsaˬ meh . Tiˬ g'aˬ na laˬ k'aˬ cehˇ lu˰ ta loˇ . Aˬ yaw˰ Miˬyehˇ-ahˇ ja ceuˬ-awˇ caˇ-eu tsaˬ meh .
59005014	Ti g'aˬ na naˇ lu˰ gawˇ lu˰ ta loˇ . Aˬ yaw˰-euˬ g'aˇ duˬ guiˬ lahˬ bi shaˇ nehˬ-awˇ , Sahˬpaˬ Yeˬsuˇ-euˬ tsawˇ myahˇ uˬ moˆ aˬ yaw˰-ahˇ saˬ loˬ tsiˇ bi leh˰-eu g'aˇ duˬ , Ka li zaˬ aˇ muˇ-euˬ aˬ yui˰ aˬ tsu deuˬ-ahˇ bi kuˇ-iˇ-eu tsaˬ meh .
59005015	Jah-eu la˰ k'oeˇ guiˬ lahˬ shaˇ-eu jeˬ-aˬ , naˇ-eu tsawˇ haˬ-ahˇ bi taˬ leˇ-eu meh . Sahˬpaˬ Miˬyehˇ aˬ yaw˰-ahˇ jawˇ saˇ bi doˆ laˇ-awˇ , aˬ yaw˰ iˬ baˇ mˇ taˬ-euˬ jaˆ naˇ , iˬ baˇ pyehˬ nehˬ teh˰-a .
59005016	K'oeˇ miˇ neh , naw ma˰ naˇ-eu gawˇ-eu taˬ leˇ nya ni tiˬ g'aˬ tiˇ g'aˬ iˬ baˇ ja doˆ-awˇ , tiˬ g'aˬ tiˇ g'aˬ guiˬ lahˬ shaˇ nehˬ-awˬ . Yaw tsaˬ yaw dawˇ tsawˇ haˬ tiˬ g'aˬ neh guiˬ lahˬ shaˇ-euˬ-aˬ , baoˬ jaˆ-eu meh .
59005017	Eˇliˇyaˆ-aˬ , aˬ dui lo˰-ehˇ g'eh-eu tsawˇ haˬ tiˬ g'aˬ meh . Uˬ yehˇ maˬ bi yehˇ le-eu g'aˇ duˬ aˬ yaw˰ nui ma keuˆ dui dui-eu la˰ k'oeˇ guiˬ lahˬ shaˇ ngeh , miˇ k'ahˬ k'oeˇ k'ahˬ smˇ k'o˰ tiˬ paˆ keuˆ ni mˬ g'mˇ g'mˇ-euˬ meh .
59005018	Aˬ yaw˰ guiˬ lahˬ tiˬ poˆ paˇ shaˇ ngeh , mˬ-ahˇ neh uˬ yehˇ paˇ yehˇ le-awˇ , miˇ tsaˬ-ahˇ dzaˬ la g'o cehˇ loˆ le-euˬ meh .
59005019	Aˬ yui˰ aˬ nyiˇ Ka li zaˬ deuˬ-oˇ , naw ma˰ la˰ k'oeˇ tiˬ g'aˬ na , yaw tsaˬ yaw dawˇ jeˬ-ahˇ gaˇ mahˇ kaˬ-iˇ-awˇ , yawˬ g'aˬ yawˬ neh aˬ yaw˰-ahˇ paˇ sheuˬ k'o˰ la˰ naˇ ,
59005020	heu lo˰-ehˇ siˬ nya-awˬ . Iˬ baˇ zaˬ tiˬ g'aˬ yawˬ ha-euˬ yaw lehˬ-ahˇ noeˬ poˆ leˇ ni sheuˬ pyawˇ nehˬ-euˬ tsawˇ haˬ aˬ geu g'aˬ maˬ kaˬ , iˬ baˇ zaˬ k'oeˇ g'aˬ-euˬ sa˰ laˇ-ahˇ shiˇ-eu jeˬ la˰ k'oeˇ neh ka k'o˰-awˇ , myaˬ dui dui-eu iˬ baˇ g'aˇ duˬ iˬ baˇ pyehˬ nehˬ-eu jeˬ bi keuˆ le-eu meh .
60001001	Yeˬsuˇ Ka li-euˬ g'aˬ k'ehˇ pyeu˰-eu ngaˇ Beˬtuˆluˆ , Aˬ cawˬ miˇ k'ahˬ doe ni bi teh byaˆ jiˇ-awˇ , Boˬtuˆ miˇ k'ahˬ , Gaˬlaˬtiˆ miˇ k'ahˬ , Gaˬbaˬdawˇciˆ miˇ k'ahˬ , Aˬshaˆ miˇ k'ahˬ , Beˬtuˇniˇ miˇ k'ahˬ , heu deuˬ-ahˇ jawˇ byaˆ taˬ-euˬ Miˬyehˇ-euˬ tsawˇ haˬ deuˬ jawˇ gaˇ sahˬ bo˰ bo˰ ahˇ la˰-eu ma .
60001002	Yeˬsuˇ Ka li-euˬ dawˬ-ahˇ naˇ haˬ geu˰-awˇ aˬ yaw˰-euˬ shiˬ neh bi mˇ shawˇ-eu g'aˇ duˬ , Aˬda Miˬyehˇ neh lehˬ hmˬ taˬ-euˬ jaˆ-eu lo˰-ehˇ naw ma˰-ahˇ tseˇ doˆ-awˇ , Yaw sahˇ Miˬyehˇ-ahˇ g'oe-eu la˰ k'oeˇ muiˬ-eu shawˇ-eu tsawˇ haˬ bi pyeu˰ laˇ-euˬ meh .
60001003	Sahˬpaˬ Yeˬsuˇ Ka li-euˬ Aˬda pyeu˰-eu Miˬyehˇ-euˬ guiˬ lahˬ-ahˇ ja ceuˬ kaˇ-euˇ . Aˬ yaw˰-euˬ huiˬ dui dui-eu g'awˬ shaˬ gaˬ-eu jeˬ baˬ da neh , Yeˬsuˇ Ka li-ahˇ shiˇ-euˬ gaˇ bi g'o˰ deh˰ laˇ-eu la˰ k'oeˇ aˬ dui-ahˇ yaw shui˰ bi deh˰ paˇ la˰-euˬ meh . K'oeˇ-aˬ , aˬ dui-euˬ la˰ k'oeˇ deh˰ lu˰-eu noeˬ tmˬ duˬ bi byah laˇ-euˬ meh .
60001004	K'oeˇ baˬ da neh , Miˬyehˇ neh aˬ yaw˰-euˬ tsawˇ haˬ deuˬ g'aˇ duˬ bi jaˆ-euˬ muiˬ dui byah dui dui-eu guiˬ lahˬ-ahˇ za-eu yaw duˬ baw-eu ma . Maˬ bu˰ maˬ cehˇ-iˇ nya-eu , maˬ muiˬ maˬ shawˇ-eu jeˬ maˬ pyeu˰-iˇ nya-eu uˬ ta˰ , maˬ byoˆ maˬ laˆ-iˇ nya-eu guiˬ lahˬ k'oeˇ , naw ma˰ g'aˇ duˬ mˬ k'oeˇ taˆ aˬ yaw˰ bi jaˆ-euˬ meh .
60001005	La˰ sawˬ k'oeˇ-aˬ , naw ma˰-euˬ g'aˇ duˬ pyeu˰-eu meh . Aˬ jeˬ miˇ neh ehˇ naˇ , naw ma˰ Ka li-ahˇ jah-eu tsawˇ haˬ pyeu˰-eu miˇ neh , aˇ saˬ saˬ-eu aˇ nah aˇ yamˬ-ahˇ pah mehˬ-eu lehˇ lehˬ hmˬ taˬ-euˬ ka k'o˰-eu jeˬ-ahˇ za nya ni , Miˬyehˇ-euˬ baoˬ neh haw lahˇ taˬ-euˬ tsawˇ haˬ pyeu˰-eu meh .
60001006	Lawˬ haw-eu g'awˬ mya jeˬ-ahˇ ya daˬ-eu baˬ da neh nymˬ-mˇ tiˬ k'ehˬ la˰ k'oeˇ naw ma˰ ya noeˬ shaˬ k'aw˰ , Miˬyehˇ neh lehˬ hmˬ taˬ-euˬ k'oeˇ-ahˇ laˬ k'aˬ cehˇ-awˬ .
60001007	Lawˬ haw-eu k'oeˇ-aˬ , naw ma˰-euˬ jah-eu jeˬ maˇ jawˆ ni g'eh-eu gaˇ kawˆ bi siˬ duˬ laˇ-eu g'aˇ duˬ meh . Laˆ piˬ laˆ byoˆ nya-eu jeˬ pyeu˰-eu shuiˇ-ahˇ k'aw˰ miˬ dzaˬ neh ya lawˬ haw-eu-aˬ , shuiˇ naˆ maˬ tseˇ poeˬ dui lawˬ dui dui-eu naw ma˰-euˬ jah-eu jeˬ-ahˇ k'aw˰ ya bi lawˬ haw teh˰-a . K'oeˇ naˇ , Yeˬsuˇ Ka li-ahˇ bya cehˆ ni ya mawˇ ngeh nah Miˬyehˇ naw ma˰-ahˇ ja ceuˬ nehˬ la˰-awˇ , yaw sheh˰ k'ahˬ sehˇ bi za-eu uˬ ta˰ , ciˬ huiˬ ciˬ mahˇ nehˬ la˰ teh˰-a .
60001008	Aˬ yaw˰-ahˇ naw ma˰ maˬ mawˇ haw-euˬ k'aw˰ , naw ma˰ aˬ yaw˰-ahˇ gaˬ-awˇ , nymˬ-mˇ aˬ yaw˰-ahˇ naw ma˰ maˬ ya mawˇ k'aw˰ , naw ma˰ aˬ yaw˰-ahˇ jah-eu meh . K'oeˇ miˇ neh , maˬ ehˇ jiˇ coeˇ gaˇ keuˆ ni laˬ k'aˬ cehˇ-awˬ .
60001009	Aˬ jeˬ miˇ neh ehˇ naˇ , aˬ yaw˰-ahˇ jah-eu la˰ k'oeˇ noeˬ tmˬ taˬ-euˬ jeˬ pyeu˰-eu sa˰ laˇ ka k'o˰-eu jeˬ-ahˇ naw ma˰ za lu˰-eu meh .
60001010	Miˬyehˇ g'aˇ duˬ ngehˬ dah-eu deuˬ neh ka k'o˰-eu jeˬ heu-ahˇ yaw muiˬ paˬ-ehˇ pyehˆ tseˇ duˬ-awˇ , Miˬyehˇ naw ma˰-ahˇ bi˰-eu lehˇ g'eh-eu la˰ sawˬ heu-euˬ gaˇ kawˆ ngehˬ dah ya˰-euˬ meh .
60001011	Ka k'o˰-eu jeˬ heu aˬ geu ngeh yamˬ-ahˇ keuˆ le-awˇ , aˬ joˆ-ehˇ keuˆ le-eu gaˇ kawˆ aˬ yaw˰ ma˰ poˆ tseˇ-euˬ meh . Ka li ya daˬ-euˬ shaˬ zahˬ hawˇ-eu , k'oeˇ sawˇ miˇ tsa yaw sheh˰ k'ahˬ sehˇ doˆ laˇ-euˬ gaˇ kawˆ , aˇ hu ba neh ngehˬ dah taˬ-euˬ jaˆ-eu meh . K'oeˇ lo˰-ehˇ ngehˬ dah ngeh , Ka liˬ-euˬ Yaw sahˇ neh aˬ yaw˰ ma˰-euˬ la˰ k'oeˇ jawˇ-awˇ toeˬ mehˬ nehˬ-euˬ aˇ nah aˇ yamˬ k'oeˇ-aˬ , aˇ nah aˇ yamˬ heu yamˬ meh .
60001012	Aˇ hu Miˬyehˇ g'aˇ duˬ ngeh dah-eu k'oeˇ deuˬ neh mˇ-euˬ gaˇ-aˬ , aˬ yaw˰ ma˰-euˬ g'aˇ duˬ maˬ ngeuˇ-ehˇ , naw ma˰-euˬ g'aˇ duˬ pyeu˰-eu gaˇ kawˆ aˬ yaw˰ ma˰-ahˇ Miˬyehˇ pah mehˬ nehˬ-euˬ meh . Aˇ hu aˬ yaw˰ ma˰ neh ngehˬ dah-euˬ gaˇ kawˆ k'oeˇ deuˬ-aˬ , nymˬ-mˇ mˬ k'oeˇ taˆ neh bi oe-euˬ Muiˬ-eu Shawˇ-eu Yaw sahˇ Miˬyehˇ-euˬ baoˬ-ahˇ g'oe-awˇ Laˬ k'aˬ cehˇ-eu Guiˬ lahˬ dawˬ mehˬ-eu deuˬ mehˬ lu˰-eu , naw ma˰ ya gaˬ lu˰-eu gaˇ kawˆ heu deuˬ meh . Gaˇ kawˆ heu-aˬ , mˬ taˆ g'aˬ k'ehˇ deuˬ-ahˇ keuˆ ni siˬ maw˰ dui dui-eu gaˇ kawˆ meh .
60001013	K'oeˇ miˇ neh , naw ma˰-euˬ nui ma lehˬ hmˬ dah taˬ-awˬ . Yaw beuˇ beuˇ-ehˇ deh˰-awˇ , Yeˬsuˇ Ka li-ahˇ bya cehˆ ni ya mawˇ ngeh nah naw ma˰-ahˇ bi˰-eu lehˇ lehˬ hmˬ taˬ-euˬ guiˬ lahˬ yaw dzahˇ-ahˇ teh˰-ehˇ noeˬ tsoˆ taˬ-awˬ .
60001014	Miˬyehˇ-euˬ dawˬ-ahˇ naˇ haˬ geu˰-awˬ . Aˇ hu naw ma˰ Miˬyehˇ-ahˇ maˬ siˬ nya ngeh yawˬ ha-euˬ nui noeˬ nui loˆ geu˰-euˬ lo˰-ehˇ taˬ g'eh .
60001015	Naw ma˰-ahˇ kuˇ-eu g'aˬ pyeu˰-eu Miˬyehˇ muiˬ-eu shawˇ-eu lo˰-ehˇ , naw ma˰ k'aˇ mˇ k'aˇ shaˇ-eu jeˬ bi muiˬ bi shawˇ-awˬ .
60001016	" Ngaˇ yaw muiˬ yaw shawˇ miˇ neh , naw ma˰ k'aw˰ ya bi muiˬ ya bi shawˇ meh " lehˇ , Jaˇli˰ la˰ k'oeˇ ehˇ taˬ-euˬ meh .
60001017	Tsawˇ haˬ dawˬ tawˆ lu˰-ahˇ myaˆ pyawˬ huiˬ nyiˇ maˬ tseˇ ni , aˬ yaw˰ g'aˬ yaw˰ neh k'aˇ mˇ k'aˇ shaˇ taˬ-euˬ gaˇ haw-awˇ yaˇ k'aˬ daˇ-eu g'aˬ pyeu˰-eu Miˬyehˇ-ahˇ naw ma˰ guiˬ lahˬ shaˇ ngeh , ' Aˬda-oˇ ' lehˇ kuˇ-awˇ shaˇ-eu meh . K'oeˇ miˇ neh , naw ma˰ miˇ tsaˬ heu k'oeˇ taˆ ya deh˰ ya jawˇ daˆ le˰-eu aˇ nah aˇ yamˬ dawˬ tawˆ lu˰ , aˬ yaw˰-ahˇ yaw zeu baw-awˇ deh˰-awˬ .
60001018	Aˬ jeˬ miˇ neh ehˇ naˇ , naw ma˰-euˬ aˬ poeˬ aˬ bawˇ deuˬ-euˬ ziˇ-ahˇ neh deh˰ ka le˰-euˬ poeˬ sawˇ lawˬ maˬ baw-eu yaw deh˰ deh˰-eu jeˬ la˰ k'oeˇ naw ma˰-ahˇ bi buˬ bi law-iˇ-eu g'aˇ duˬ , aˬ geu jeˬ aˇ poeˬ bi˰-awˇ zeuˇ k'o˰ taˬ-euˬ naw ma˰ siˬ nya meh . Pyuˇ hawˇ-eu shuiˇ lo˰-ehˇ g'eh-eu piˬ-iˇ byoˆ-iˇ nya-eu jeˬ bi˰-awˇ zeuˇ k'o˰ taˬ-euˬ maˬ ngeuˇ-a .
60001019	Maˇ byaw˰ maˇ naˇ tiˬ paw˰-iˬ maˬ baw-eu yawˇ zaˬ-ahˇ duˇ-eu Ka li aˬ yaw˰-euˬ shiˬ lawˇ dah-euˬ miˇ neh , aˇ poeˬ k'aˆ dui dui-eu jeˬ neh naw ma˰-ahˇ zeuˇ k'o˰ taˬ-euˬ jeˬ pyeu˰-eu meh .
60001020	Miˇ tsaˬ tahˬ k'awˇ heu maˬ beh mi naˆ-ehˇ Miˬyehˇ neh aˬ yaw˰-ahˇ tseˇ doˆ taˬ-awˇ , aˇ nah aˇ yamˬ heu la˰ k'oeˇ naw ma˰-euˬ g'aˇ duˬ aˬ yaw˰-ahˇ Miˬyehˇ bi doˆ le-euˬ meh .
60001021	Aˬ yaw˰-ahˇ shiˇ-euˬ gaˇ bi g'o˰ deh˰ laˇ-awˇ yaw sheh˰ k'ahˬ sehˇ bi˰ nehˬ-euˬ g'aˬ pyeu˰-eu Miˬyehˇ-ahˇ , aˬ yaw˰ baˬ da neh naw ma˰ jah laˇ-euˬ meh . K'oeˇ miˇ neh , naw ma˰ jah-awˇ noeˬ tmˬ-eu jeˬ-aˬ , Miˬyehˇ tiˬ g'aˬ teh˰ meh .
60001022	Nymˬ-mˇ naw ma˰ yaw tsaˬ yaw dawˇ dawˬ-ahˇ naˇ haˬ geu˰-eu la˰ k'oeˇ yawˬ haˇ yawˬ ha bi muiˬ bi shawˇ laˇ-awˇ , Ka li-ahˇ jah-eu tsawˇ haˬ cawˬ cawˬ g'oeˇ nya gaˬ nya-eu aˇ tiˆ-ahˇ deh˰ keuˆ la˰-euˬ-aˬ , tiˬ g'aˬ tiˇ g'aˬ nui ma la˰ k'oeˇ keuˆ ni zi˰ dah ni gaˬ-awˬ .
60001023	Aˬ jeˬ miˇ neh ehˇ naˇ , naw ma˰-aˬ , mˬ maˬ maˬ byaˆ zaˇ ziˇ zi˰-eu deh˰ lu˰-eu Miˬyehˇ-euˬ dawˬ kawˬ baˬ da neh tiˬ jawˇ-iˬ maˬ shiˇ ni deh˰-eu g'aˬ-euˬ zaˬ pyeu˰ laˇ-euˬ meh . Shiˇ nya-eu tsawˇ haˬ-euˬ zaˬ pyeu˰ laˇ-euˬ maˬ ngeuˇ-a .
60001024	Jaˇ li˰ la˰ k'oeˇ ehˇ taˬ-euˬ , " Tsawˇ haˬ dawˬ tawˆ yaˇ moˬ pyeu˰-awˇ , aˬ yaw˰ ma˰-euˬ yaw sheh˰ k'ahˬ sehˇ , bawˇ tsahˬ aˇ yehˆ lo˰-ehˇ teh˰ meh . Yaˇ mo˰ nyoeˬ-iˇ koˆ-iˇ jiˇ-awˇ , aˇ yehˆ juˬ-iˇ ga-iˇ-eu meh .
60001025	Ehˇ k'aw˰ , Sahˬpaˬ Miˬyehˇ-euˬ dawˬ , mˬ maˬ maˬ byaˆ zaˇ ziˇ zi˰ meh . " Sahˬpaˬ Miˬyehˇ-euˬ dawˬ lehˇ ehˇ-eu k'oeˇ-aˬ , naw ma˰-ahˇ mehˬ laˇ-euˬ Laˬ k'aˬ cehˇ-eu Guiˬ lahˬ dawˬ-ahˇ ehˇ-eu meh .
60002001	K'oeˇ miˇ neh , yaw haiˬ jeˬ dawˬ tawˆ lu˰-ahˇ byehˇ dzeh-awˬ . Jaˬ myaw˰ myaw˰-eu maˬ ehˇ , aw˰-a˰ tahˬ k'oˬ lo˰-ehˇ yaw muiˬ jahˇ geu˰-eu maˬ ehˇ , aˬ cawˬ-ahˇ myaˆ naˆ-eu maˬ ehˇ , aˬ cawˬ-ahˇ ja bu ja doeˇ-eu maˬ ehˇ , taˬ paˇ mˇ .
60002002	Zaˬ nahˬ aˬ coeˇ meh˰-eu lo˰-ehˇ , aˬ myah lu˰ maˇ jawˆ ni g'eh-eu sa˰ laˇ aˬ coeˇ meh˰-awˬ . Aˬ coeˇ k'oeˇ dawˇ-eu ba da neh naw ma˰ sa˰ laˇ paw huiˬ laˇ mahˇ laˇ-awˇ , ka k'o˰-eu jeˬ za teh˰-a .
60002003	Jaˇli˰ la˰ k'oeˇ ehˇ taˬ-euˬ lo˰-ehˇ , " Sahˬpaˬ Miˬyehˇ aˇ naˆ ni g'awˬ shaˬ gaˬ nya-eu gaˇ kawˆ naw ma˰ siˬ duˬ mawˇ duˬ g'aˬ-euˬ meh . "
60002004	Tsawˇ haˬ zaˬ neh maˬ poeˬ maˬ lawˬ-a lehˇ sawˇ-awˇ ba˰ dzeh-euˬ k'aw˰ , Miˬyehˇ neh poeˬ dui lawˬ dui dui meh lehˇ sawˇ-awˇ tseˇ doˆ taˬ-euˬ deh˰ lu˰-eu k'aˬ lo pyeu˰-eu Sahˬpaˬ Yeˬsuˇ jawˇ gaˇ laˇ-awˬ .
60002005	Naw ma˰ k'aw˰ , deh˰ lu˰-eu k'aˬ lo lo˰-ehˇ laˇ-awˇ , sa˰ laˇ uˬ duˬ tahˬ nymˇ tsoˆ gaˇ bi zmˬ-awˬ . Uˬ duˬ tahˬ nymˇ k'oeˇ-euˬ la˰ k'oeˇ naw ma˰ muiˬ-eu shawˇ-eu piˇ ma ya geu˰-awˇ , Yeˬsuˇ ka li-ahˇ g'oe-eu la˰ k'oeˇ Miˬyehˇ ha geu˰ nehˬ la˰ nya-eu sa˰ laˇ paw ta˰ leˇ-eu lawˇ-eu jeˬ ya lawˇ teh˰-a .
60002006	Aˬ jeˬ miˇ neh ehˇ naˇ , Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Poeˬ-eu k'aˬ lo ngaˇ tseˇ doˆ-awˇ , Ziˇoˬ meuˬ-ahˇ gawˬ-eu la˰ k'oeˇ , la˰ coeˇ lo zi˰ bi geu˰-euˬ ma . Aˬ yaw˰-ahˇ k'aˇ jah-eu tsawˇ haˬ , daˬ ga-awˇ maˬ ya sha˰ dawˇ-aˇ . "
60002007	K'aˬ lo heu-aˬ , jah-eu tsawˇ haˬ deuˬ pyeu˰-eu naw ma˰ g'aˇ duˬ poeˬ dui lawˬ dui dui-eu meh . Ehˇ k'aw˰ , maˬ jah-eu tsawˇ haˬ deuˬ g'aˇ duˬ-aˬ , heu lo˰-ehˇ ehˇ taˬ-euˬ meh . " Nymˇ tsoˆ-eu deuˬ maˬ geu˰ nahˇ-ehˇ , byehˇ dzeh taˬ-euˬ k'aˬ lo k'oeˇ siˬ , dawˬ tawˆ lu˰ naˆ maˬ tseˇ poeˬ-eu , laˬ coeˇ lo zi˰ pyeu˰ laˇ-euˬ meh . "
60002008	Jaˇli˰ la˰ k'oeˇ heu lo˰-ehˇ paˇ ehˇ taˬ-euˬ jaˆ-eu meh . " Tsawˇ haˬ zaˬ sahˬ ti˰ bi ti˰-awˇ , bi coˬ dzeh-iˇ-eu k'aˬ lo meh . " Miˬyehˇ dawˬ kawˬ-ahˇ aˬ yaw˰ ma˰ maˬ jah-eu baˬ da neh , aˬ yaw˰ ma˰ sahˬ tiˬ ti˰-eu meh . A yaw˰ ma˰ sahˬ ti˰ ti˰-eu k'oeˇ-aˬ , Miˬyehˇ aˇ hu ba neh lehˬ hmˬ taˬ-euˬ jeˬ pyeu˰-eu meh .
60002009	Ehˇ k'aw˰ , naw ma˰-aˬ , tseˇ doˆ-euˬ tsawˇ haˬ pyeu˰-awˇ , Sahˬpaˬ-euˬ piˇ ma deuˬ pyeu˰-eu meh . Muiˬ-eu shawˇ-eu tsawˇ haˬ pyeu˰-awˇ , Miˬyehˇ-euˬ tsawˇ haˬ pyeu˰-eu meh . Miˬyehˇ neh mˇ-euˬ zahˬ leˇ paˬ-ehˇ g'eh-eu gaˇ deuˬ aˬ cawˬ-ahˇ bi ja mehˬ-eu g'aˇ duˬ , naw ma˰-ahˇ Miˬyehˇ tseˇ doˆ-euˬ meh . Aˬ yaw˰-aˬ , yaw zahˇ la˰ k'oeˇ naw ma˰-ahˇ kuˇ doˆ-awˇ , zahˬ leˇ paˬ-ehˇ g'eh-eu aˬ yaw˰-euˬ yaw sheh˰ la˰ k'oeˇ sheuˬ uˇ nehˬ la˰-euˬ meh .
60002010	Yaw beh-aˬ , naw ma˰ Miˬyehˇ-euˬ tsawˇ haˬ maˬ ngeuˇ-a . Ehˇ k'aw˰ , nymˬ-mˇ aˬ yaw˰-euˬ tsawˇ haˬ pyeu˰ laˇ-euˬ meh . Yaw beh Miˬyehˇ g'awˬ shaˬ gaˬ-eu jeˬ-ahˇ naw ma˰ maˬ siˬ nya-aˬ . Ehˇ k'aw˰ , nymˬ-mˇ aˬ yaw˰-euˬ g'awˬ shaˬ gaˬ-eu jeˬ-ahˇ naw ma˰ za-euˬ meh .
60002011	Gaˬ-eu aˬ yui˰ aˬ nyiˇ Ka li zaˬ deuˬ-oˇ , yawˬ k'ahˬ yawˬ miˇ yawˬ-ahˇ cehˆ byaˆ taˬ-euˬ naw ma˰-ahˇ ngaˇ heu lo˰-ehˇ shaˇ-eu ma . Shiˬ shaˬ jiˇ-euˬ nui k'ahˇ naw ma˰-ahˇ taˬ bi g'aˬ leˇ . Shiˬ shaˬ jiˇ-euˬ nui k'ahˇ k'oeˇ-aˬ , aˬ myah lu˰ sa˰ laˇ-ahˇ deuˆ ceh ceh lu˰-eu jeˬ pyeu˰-eu meh .
60002012	Miˬyehˇ-ahˇ maˬ jah-eu tsawˇ haˬ deuˬ-euˬ mehˬ shi naw ma˰ deh˰-eu jawˇ-eu gaˇ kawˆ muiˬ dui bi dui-awˬ . K'oeˇ lo˰-ehˇ deh˰ naˇ , naw ma˰-ahˇ yaw haiˬ jeˬ mˇ-eu tsawˇ haˬ lehˇ aˬ yaw˰ ma˰ ja doeˇ k'aw˰ , naw ma˰ yaw muiˬ jeˬ mˇ-euˬ meh lehˇ aˬ yaw˰ ma˰ ya ha geu˰-awˇ , Miˬyehˇ yaˇ k'aˬ daˇ le ngeh Nah , aˬ yaw˰ ma˰ Miˬyehˇ-ahˇ ja ceuˬ teh˰-a .
60002013	Sahˬpaˬ Yeˬsuˇ-euˬ myaˆ pyawˬ-ahˇ haw-awˇ , miˇ k'ahˬ sahˬpaˬ sahˬ ma dawˬ tawˆ lu˰-euˬ la˰ oˆ deh˰-awˬ . Miˇ k'ahˬ sahˬ paˬ dawˬ tawˆ lu˰ k'oeˇ taˆ huiˬ dzehˬ-eu g'aˬ pyeu˰-eu Gehˇsaˬ sahˬ paˬ-euˬ ehˇ dawˬ-ahˇ maˬ ehˇ ,
60002014	yaw haiˬ jeˬ mˇ-eu tsawˇ ha deuˬ-ahˇ k'ehˬ nehˬ k'aˆ nehˬ-awˇ yaw muiˬ jeˬ mˇ-eu tsawˇ haˬ deuˬ-ahˇ ja ceuˬ nehˬ-eu g'aˇ duˬ Gehˇsaˬ sahˬ paˬ neh k'ehˇ-awˇ bi uˆ lahˇ lu˰-eu sahˬ paˬ sahˬ ma deuˬ-euˬ ehˇ dawˬ-ahˇ maˬ ehˇ , naˇ haˬ geu˰-awˬ .
60002015	Aˬ jeˬ miˇ neh ehˇ naˇ , naw ma˰ neh mˇ-euˬ yaw muiˬ jeˬ baˬ da neh , aˬ dzawˬ aˇ gah deuˬ maˬ siˬ nya-ehˇ ngehˬ lu˰-eu gaˇ dahˇ maˬ tsoeˬ-eu dawˬ deuˬ ciˬ cuˇ ni bi pyeu˰-iˇ-eu g'aˇ duˬ , Miˬyehˇ maw˰-eu meh .
60002016	Zaˬ k'aˆ maˬ paˇ ya geu˰ ni buˬ-iˇ-euˬ tsawˇ haˬ lo˰-ehˇ deh˰-awˬ . Ehˇ k'aw˰ , k'oeˇ lo˰-ehˇ ya buˬ-iˇ-euˬ miˇ neh , yaw haiˬ jeˬ-ahˇ aˇ dzehˬ taˬ paˇ mˇ . Miˬyehˇ-euˬ zaˬ k'aˆ lo˰-ehˇ deh˰-awˬ .
60002017	Yawˬ g'aˬ na lu˰-ahˇ yaw zeu baw-awˬ . Ka li-ahˇ jah-eu tsawˇ haˬ cawˬ cawˬ gaˬ-awˬ g'oeˇ-awˬ . Miˬyehˇ-ahˇ taˬ huiˬ taˬ mahˇ-awˬ . Gehˇsaˬ sahˬ paˬ-ahˇ yaw zeu baw-awˬ .
60002018	Zaˬ k'aˆ deuˬ-oˇ , yawˬ ha-euˬ baw leˬ ehˇ dawˬ naˇ haˬ-awˇ yaw zeu baw nehˬ-awˬ . G'awˬ shaˬ gaˬ-eu siˬ nya-awˇ naw ma˰ shaˇ noeˬ nehˬ la˰ nya-eu baw leˬ deuˬ-ahˇ teh˰-ehˇ maˬ ngeuˇ ni , g'awˬ shaˬ gaˬ-eu maˬ siˬ nya-eu baw leˬ deuˬ-ahˇ k'aw˰ yaw zeu baw-awˬ .
60002019	Naw ma˰ Miˬyehˇ-euˬ nui k'ahˇ siˬ nya-eu la˰ k'oeˇ maˬ ngeuˇ gaˇ keuˆ ni k'ehˬ nehˬ k'aˆ nehˬ la˰ gaˇ daˬ dzeuˇ oˇ dzeuˇ naˇ , k'oeˇ-euˬ g'aˇ duˬ Miˬyehˇ naw ma˰-ahˇ guiˬ lahˬ bi˰ la˰ teh˰-a .
60002020	Naw ma˰ yaw lehˬ mˇ-euˬ baˬ da neh aˬ cawˬ diˬ laˇ gaˇ ya daˬ-eu k'oeˇ-aˬ , aˬ jeˬ guiˬ lah baw nmˇ . Ehˇ k'aw˰ , naw ma˰ tsaˬ-eu jeˬ-ahˇ mˇ-euˬ baˬ da neh aˬ cawˬ k'ehˬ laˇ k'aˆ laˇ gaˇ daˬ dzeuˇ oˇ dzeuˇ naˇ , naw ma˰-ahˇ Miˬyehˇ guiˬ lahˬ bi˰ la˰ teh˰-a .
60002021	Naw ma˰ k'oeˇ lo˰-ehˇ deh˰-eu g'aˇ duˬ Miˬyehˇ naw ma˰-ahˇ kuˇ-euˬ meh . Aˬ jeˬ miˇ neh ehˇ naˇ , naw ma˰ Ka li-euˬ pehˬ zaˇ-ahˇ caw teh nya ni , aˬ yaw˰-ahˇ bi dzaw geu˰-eu lehˇ , naw ma˰ g'aˇ duˬ aˬ yaw˰ daˬ dzeuˇ ya˰-euˬ meh .
60002022	Aˬ yaw˰ iˬ baˇ tiˬ paw˰-iˬ maˬ mˇ haw-aˬ . Aˬ yaw˰-euˬ k'aˬ meh-ahˇ ja˰ myaw˰ myaw˰-eu dawˬ tiˬ dawˬ-iˬ ma ngehˬ doˆ le˰ haw-aˬ .
60002023	Aˬ cawˬ aˬ yaw˰-ahˇ dawˬ doeˇ ngehˬ daˆ nehˬ-euˬ k'aw˰ , aˬ yaw˰ yaw doeˇ maˬ ehˇ k'o˰ nehˬ haw-aˬ . Aˬ cawˬ k'ehˬ nehˬ k'aˆ nehˬ gaˇ aˬ yaw˰ ya daˬ ngeh , aˬ cawˬ-ahˇ guˆ tsiˬ nyeh˰-eu dawˬ aˬ yaw˰ maˬ ngehˬ-ehˇ , dawˇ coe ni yaˇ k'aˬ daˇ-eu g'aˬ pyeu˰-eu Miˬyehˇ-euˬ aˬ la˰ la˰ k'oeˇ aˬ yaw˰-euˬ g'awˇ mawˇ a nehˬ-euˬ meh .
60002024	Iˬ baˇ la˰ k'oeˇ aˬ dui maˬ paˇ deh˰ ni shiˇ tsehˆ ya˰-awˇ , yaw tsaˬ yaw dawˇ jeˬ g'aˇ duˬ yaw dehˬ deh˰ nya ni aˬ dui-euˬ iˬ baˇ-ahˇ Ka li aˬ yaw˰-euˬ g'awˇ mawˇ la˰ k'oeˇ pi-awˇ , la˰ ya˰ k'oeˇ taˆ kamˇ shiˇ-euˬ meh . Aˬ yaw˰ ya daˬ-euˬ maˇ k'ehˬ maˇ naˇ baˬ da neh naw ma˰-euˬ naˇ gawˇ taˬ leˇ-euˬ meh .
60002025	Yaw beh , naw ma˰-aˬ , gaˇ ma byoˆ-iˇ-awˇ shaˬ lu˰-eu yawˇ deuˬ-ahˇ duˇ-eu meh . Ehˇ k'aw˰ , nymˬ-mˇ-aˬ , naw ma˰-ahˇ Bo saˆ haw piˇ-eu g'aˬ pyeu˰-eu Yawˇ bo-eu yaw sahˇ-euˬ mehˬ nah bi caw teh-eu g'aˇ duˬ , naw ma˰-ahˇ sheuˬ k'o˰ doˆ nehˬ la˰-euˬ meh .
60003001	K'oeˇ lo˰-ehˇ duˇ ni , miˬ zaˬ deuˬ k'aw˰ , yawˬ ha-euˬ k'aˬ dzeˇ zaˬ ehˇ dawˬ naˇ haˬ-awˬ . K'oeˇ lo˰-ehˇ naˇ haˬ naˇ , k'aˬ dzeˇ zaˬ g'aˬ Miˬyehˇ dawˬ kawˬ-ahˇ maˬ jah-eu k'aw˰ , naw ma˰ deh˰ gaˇ jawˇ gaˇ haw-awˇ jah laˇ teh˰-a . Aˬ yaw˰ ma˰ jah laˇ ni naw ma˰ k'aˬ meh mehˬ boeˬ neh ja mehˬ-eu maˬ loˬ-aˇ .
60003002	Naw ma˰-euˬ nui ma aˇ naˆ ni shawˇ-awˇ k'aˬ dzeˇ zaˬ-ahˇ yaw zeu aˇ naˆ ni baw-eu gaˇ kawˆ , aˬ yaw˰ ma˰ ya mawˇ teh˰-a .
60003003	Uˬ duˬ tsehˇ kahˇ aˇ dzehˬ dzeuˇ ni laˆ muiˬ-eu la˰ k'oeˇ maˬ ehˇ , shuiˇ la˰ du˰ du˰ , shuiˇ lahˇ dah dah-eu la˰ k'oeˇ maˬ ehˇ , mehˬ tsoeˬ yaw poeˬ dm-eu la˰ k'oeˇ maˬ ehˇ , la˰ nyiˇ g'awˇ mawˇ aˇ g'ehˇ laˆ muiˬ-eu maˬ tsaˬ-a .
60003004	K'oeˇ lo˰-ehˇ maˬ ngeuˇ ni , naw ma˰ aˇ g'ehˇ muiˬ-eu jeˬ-aˬ , la˰ k'oeˇ g'awˇ mawˇ pyeu˰-eu nui ma aˇ g'ehˇ muiˬ-eu jeˬ ya bi ahˇ meh . Miˬyehˇ mehˬ shi dawˬ tawˆ lu˰ naˆ maˬ tseˇ poeˬ-eu aˇ g'ehˇ muiˬ-eu jeˬ-aˬ , nui ma nahˬ yu ni taˬ-awˇ ciˬ cuˇ ni deh˰-eu jeˬ pyeu˰-eu meh . K'oeˇ-aˬ , tiˬ ziˇ jiˇ tiˬ yehˆ juˬ ni maˬ poˆ maˬ paˇ laˇ nya-eu aˇ g'ehˇ muiˬ-eu jeˬ pyeu˰-eu meh .
60003005	Aˬ jeˬ miˇ neh ehˇ naˇ , aˇ hu ba Miˬyehˇ-ahˇ noeˬ tmˬ-awˇ deh˰ ya˰-euˬ muiˬ-eu shawˇ-eu zaˬ miˬ zaˬ deuˬ-aˬ , yawˬ ha-euˬ k'aˬ dzeˇ zaˬ ehˇ dawˬ naˇ haˬ geu˰-eu jeˬ neh aˇ g'ehˇ bi muiˬ-euˬ meh .
60003006	Saˬlaˇ k'aw˰ , k'oeˇ lo˰-ehˇ deh˰ ya˰-euˬ meh . Aˬ yaw˰ Aˬhyaˬhaˬ-euˬ ehˇ dawˬ naˇ haˬ-awˇ , Aˬbyaˬhaˬ-ahˇ sahˬ paˬ lehˇ kuˇ-euˬ meh . Naw ma˰ k'aw˰ , yaw muiˬ jeˬ-ahˇ mˇ-awˇ guˆ-eu nui ma maˬ ahˇ naˇ , Saˬlaˇ-euˬ aˬ buˇ deuˬ pyeu˰-eu meh .
60003007	K'oeˇ lo˰-ehˇ duˇ ni , k'aˬ dzeˇ zaˬ deuˬ k'aw˰ , zaˬ miˬ zaˬ-aˬ k'aˬ dzeˇ zaˬ naˆ maˬ tseˇ g'aˬ baˬ-eu meh lehˇ siˬ nya-eu la˰ k'oeˇ , yawˬ ha-euˬ miˬ zaˬ nehˬ-ehˇ deh˰-awˬ . Aˬ yaw˰ ma˰-ahˇ yaw zeu baw-awˬ . Aˬ jeˬ miˇ neh ehˇ naˇ , aˬ yaw˰ ma˰ g'eh naw ma˰ nehˬ-ehˇ tiˬ kawˆ lo˰-ehˇ Miˬyehˇ neh bi˰ la˰-euˬ yaw deh˰ deh˰-eu guiˬ lahˬ yaw dzahˇ jeˬ biˇ za teh˰-a . K'oeˇ lo˰-ehˇ yaw zeu baw naˇ , naw ma˰ guiˬ lahˬ shaˇ gaˇ laˆ tsoeˬ-eu tiˬ jeˬ-iˬ ma jaˆ-aˇ .
60003008	Aˇ saˬ saˬ-eu dawˬ-aˬ , heu lo˰-ehˇ ma . Naw ma˰ nui noeˬ ta˰-awˇ , nui ma gm-awˬ . Ti g'aˬ tiˇ g'aˬ aˬ yui˰ aˬ nyiˇ lo˰-ehˇ gaˬ-awˬ . Tiˬ g'aˬ tiˇ g'aˬ g'awˬ shaˬ gaˬ-awˇ nui nahˬ nui yu ahˇ-awˬ .
60003009	Aˬ cawˬ yaw doeˇ jahˇ laˇ gaˇ yaw doeˇ taˬ jahˇ k'o˰ nehˬ . Aˬ cawˬ yaˬ k'ehˇ yaˬ laˇ gaˇ yaˬ k'ehˇ maˬ yaˬ k'o˰ nehˬ-ehˇ , Miˬyehˇ guiˬ lahˬ bi˰ nehˬ ni dawˬ ngehˬ g'eh nehˬ-awˬ . Aˬ jeˬ miˇ neh ehˇ naˇ , Miˬyehˇ naw ma˰-ahˇ kuˇ ngeh , guiˬ lahˬ bi˰ ma lehˇ saˇ jaˬ dzaˬ-awˇ kuˇ-euˬ meh .
60003010	Jaˇ li˰ la˰ k'oeˇ heu lo˰-ehˇ ehˇ taˬ-euˬ meh . " Yaw deh˰ deh˰-eu jeˬ-ahˇ maw˰-awˇ , nah muiˬ nah saˇ poˆ-eu tsawˇ haˬ , mehˬ laˇ dawˬ doeˇ maˬ ya ngehˬ-ehˇ , mehˬ luˬ jaˬ myaw˰ maˬ ya myaw˰-a .
60003011	Yaw haiˬ jeˬ mˇ-eu byehˇ dzeh-awˇ , yaw muiˬ jeˬ ya mˇ daˆ le˰ meh . Aˬ cawˬ-ahˇ tsaˬ leˇ dzoeˇ leˇ ni , nui ma keuˆ-awˇ ya leh jeh meh .
60003012	Aˬ jeˬ miˇ neh ehˇnaˇ , yaw tsaˬ yaw dawˇ tsawˇ haˬ deuˬ-ahˇ , Sahˬpaˬ Miyehˇ haw piˇ nehˬ-awˇ , shaˇ dawˬ naˇ haˬ geu˰ nehˬ-eu meh . Ehˇ k'aw˰ yaw haiˬ mˇ-eu deuˬ-ahˇ , aˬ yaw˰ myaˆ haw maˬ cawˬ nahˇ-a . "
60003013	Naw ma˰ yaw muiˬ jeˬ mˇ gaˇ leh jeh naˇ , naw ma˰-ahˇ laˆ coeˬ laˆ ciˆ laˇ-eu aˬ suˇ g'aˬ jawˇ nmˇ .
60003014	Ehˇ k'aw˰ , yaw muiˬ jeˬ mˇ-eu baˬ da neh k'ehˬ-eu k'aˆ-eu jeˬ-ahˇ naw ma˰ ya daˬ-eu ngeuˇ naˇ , guiˬ lahˬ aˇ naˆ ni huiˬ-eu nga . Naw ma˰-ahˇ k'ehˬ laˇ k'aˆ laˇ-eu tsawˇ haˬ deuˬ-ahˇ taˬ guˆ . Taˬ noeˬ shaˬ .
60003015	Ehˇ k'aw˰ , naw ma˰-euˬ nui ma la˰ k'oeˇ Ka li-ahˇ yaw zeu baw-awˇ , aˬ yaw˰-ahˇ Sahˬpaˬ lo˰-ehˇ taˬ huiˬ taˬ mahˇ-awˬ . Naw ma˰-euˬ la˰ k'oeˇ ahˇ-eu noeˬ tmˬ taˬ-euˬ gaˇ kawˆ k'aˇ naˇ haˬ laˇ-eu tsawˇ haˬ-ahˇ yaw muiˬ paˬ-ehˇ ja mehˬ nehˬ nya ni , aˬ myah lu˰ lehˬ hmˬ taˬ-awˬ .
60003016	Ehˇ k'aw˰ , k'oeˇ lo˰-ehˇ ja mehˬ nehˬ ngeh , nui ma nahˬ yu ni taˬ-awˇ yaw zeu baw-eu la˰ k'oeˇ ja mehˬ nehˬ-awˬ . Aˬ cawˬ yehˬ bawˬ sehˇ lu-ehˇ ehˇ laˇ gaˇ naw ma˰ ya daˬ ngeh , Ka li la˰ k'oeˇ naw ma˰ yaw muiˬ jeˬ mˇ lu˰ gaˇ ja doeˇ-eu tsawˇ haˬ deuˬ yawˬ ha-euˬ dawˬ-ahˇ yawˬ ha ya sha˰ dawˇ-iˇ ni , naw ma˰-euˬ siˬ nya-eu nui ma shawˇ jehˆ ni taˬ-awˬ .
60003017	K'ehˬ-eu k'aˆ-eu jeˬ-ahˇ naw ma˰ ya daˬ-eu-aˬ , Miˬyehˇ nui ma tsaˬ-eu jeˬ pyeu˰-eu ngeuˇ naˇ , maˬ muiˬ-eu jeˬ mˇ-awˇ ya daˬ-eu naˆ maˬ tseˇ , yaw muiˬ jeˬ mˇ-awˇ yaˬ daˬ-eu tsaˬ dzehˬ meh .
60003018	Tsawˇ haˬ zaˬ-euˬ iˬ baˇ g'aˇ duˬ Ka li tiˬ poˆ teh˰-ehˇ kamˇ shiˇ-euˬ meh . Aˬ yaw˰ kamˇ shiˇ-euˬ k'oeˇ-aˬ , iˬ baˇ zaˬ deuˬ-ahˇ Miˬyehˇ jawˇ gaˇ sheuˬ g'eh-eu g'aˇ duˬ , iˬ baˇ maˬ ahˇ-eu tsawˇ haˬ tiˬ g'aˬ iˬ baˇ zaˬ deuˬ-euˬ dah zaˇ kamˇ shiˇ-euˬ jeˬ pyeu˰-awˇ , mˬ maˬ maˬ byaˆ zaˇ ziˇ g'aˇ duˬ tiˬ poˆ teh˰-ehˇ kamˇ shiˇ-euˬ jeˬ pyeu˰-eu meh . Shiˬ shaˬ jiˇ paw ta˰ leˇ-awˇ aˬ yaw˰-ahˇ seh˰-euˬ k'aw˰ , sa˰ laˇ paw ta˰ leˇ-awˇ Miˬyehˇ neh aˬ yaw˰-ahˇ bi deh˰-euˬ meh .
60003019	Sa˰ laˇ la˰ k'oeˇ aˬ yaw˰ iˇ-awˇ , bi ka lahˇ taˬ-euˬ sa˰ laˇ deuˬ-ahˇ dawˬ mehˬ mehˬ-iˇ-euˬ meh .
60003020	Bi ka lahˇ taˬ-euˬ sa˰ laˇ k'oeˇ deuˬ-aˬ , Noˇaˬ saˇ baoˬ jahˇ-euˬ ziˇ k'oeˇ ziˇ-ahˇ Miˬyehˇ nui ma g'awˬ mahˇ ni taˬ-awˇ dawˬ-euˬ k'aw˰ , Miˬyehˇ-euˬ ehˇ dawˬ maˬ naˇ haˬ-euˬ tsawˇ haˬ k'oeˇ deuˬ-euˬ sa˰ laˇ deuˬ meh . Saˇ baoˬ la˰ k'oeˇ uˇ leˇ-euˬ tsawˇ haˬ yeh˰ g'aˬ teh˰-ehˇ Miˬyehˇ neh iˇ cu˰-ahˇ bi buˬ-iˇ-euˬ meh .
60003021	Iˇ cu˰-ahˇ bi buˬ-iˇ-euˬ gaˇ kawˆ k'oeˇ-aˬ , nymˬ-mˇ naw ma˰ ka k'o˰-eu jeˬ za nya ni iˇ cu˰ shawˇ-euˬ gaˇ kawˆ-ahˇ ta˰ leˇ-eu meh . Iˇ cu˰ shawˇ-eu k'oeˇ-aˬ , g'awˇ mawˇ yaw yehˆ dzui˰ shawˇ-eu jeˬ maˬ ngeuˇ-a . Siˬ nya-eu nui ma la˰ k'oeˇ Miˬyehˇ-ahˇ saˇ jaˇ dzaˬ-eu jeˬ pyeu˰-eu meh . Iˇ cu˰ shawˇ-eu k'oeˇ-aˬ , Yeˬsuˇ Ka li-ahˇ Miˬyehˇ neh bi g'o˰ deh˰ laˇ-euˬ gaˇ g'oe-awˇ naw ma˰-ahˇ ka k'o˰-eu jeˬ pyeu˰-eu meh .
60003022	G'o˰ deh˰ laˇ-euˬ Ka li-aˬ , mˬ k'oeˇ taˆ daˆ g'o˰ leˇ-awˇ Miˬyehˇ-euˬ aˇ maˇ paw nuiˇ-eu la˰ k'oeˇ , mˬ taˆ g'aˬ k'ehˇ dawˬ tawˆ lu˰ k'oeˇ taˆ maˬ ehˇ , mˬ taˆ-euˬ sahˬ paˬ sahˬ ma deuˬ hawˇ-eu baoˬ ahˇ-eu deuˬ dawˬ tawˆ lu˰ k'oeˇ taˆ maˬ ehˇ , uˆ lahˇ lu˰-eu meh .
60004001	Ka li-euˬ shiˬ shaˬ jiˇ g'awˇ mawˇ k'ehˬ-eu k'aˆ-eu jeˬ-ahˇ ya daˬ-euˬ-aˬ , naw ma˰ k'aw˰ aˬ yaw˰ noeˬ-eu lo˰-ehˇ noeˬ nya ni lehˬ hmˬ taˬ-awˬ . Aˬ jeˬ miˇ neh ehˇ naˇ , shiˬ shaˬ jiˇ g'awˇ mawˇ k'ehˬ-eu k'aˆ-eu jeˬ-ahˇ ya daˬ-euˬ tsawˇ haˬ-aˬ , iˬ baˇ-ahˇ ziˇ tsehˆ-euˬ meh .
60004002	Naw ma˰ mehˬ hu paw deh˰ daˆ le˰-eu tiˬ ziˇ , shiˬ shaˬ jiˇ-euˬ nui loˆ maˬ geu˰-ehˇ Miˬyehˇ-euˬ nui k'ahˇ geu˰-awˬ .
60004003	Miˬyehˇ-ahˇ maˬ siˬ nya-eu tsawˇ haˬ deuˬ mˇ-eu jeˬ-ahˇ , dzeuˇ laˇ ngeh naw ma˰ mˇ dehˆ shaˇ dehˆ g'aˬ-euˬ meh . K'aˬ miˬ sheu-eu , shiˬ shaˬ jiˇ nui loˆ geu˰-eu , jiˇ baˬ yeh˰-eu , byawˬ g'aˬ mo g'a-eu , dzaˬ yeh˰ dawˇ yeh˰ dzaˬ boˆ dawˇ boˆ boˆ-eu , tahˬ pahˬ aˬ ma mawˇ kawˇ-ahˇ uˬ duˬ tahˬ-eu , heu deuˬ la˰ k'oeˇ naw ma˰ deh˰ dzeuˇ jawˇ dzeuˇ ya˰-euˬ meh .
60004004	Ehˇ k'aw˰ , Miˬyehˇ-ahˇ maˬ siˬ nya-eu tsawˇ haˬ k'oeˇ deuˬ k'aˇ deh˰ maw˰-eu deh˰ gaˇ nymˬ-mˇ naw ma˰ maˬ keuˬ leˇ-eu miˇ neh , aˬ yaw˰ ma˰ zahˬ leˇ-awˇ naw ma˰-ahˇ yehˬ bawˬ sehˇ lu-ehˇ ehˇ-eu meh .
60004005	Ehˇ k'aw˰ , deh˰ lu˰-eu deuˬ-ahˇ maˬ ehˇ , shiˇ dzeuˇ-euˬ deuˬ-ahˇ maˬ ehˇ , yaˇ k'aˬ daˇ nehˬ-eu lehˇ lehˬ hmˬ taˬ-euˬ g'aˬ pyeu˰-eu Miˬyehˇ mehˬ shi , yawˬ ha neh k'aˇ mˇ k'aˇ shaˇ-euˬ gaˇ kawˆ deuˬ aˬ yaw˰ ma˰ ya dzawˇ mehˬ teh˰-a .
60004006	K'oeˇ miˇ neh , deh˰ lu˰ ngeh aˬ cawˬ-ahˇ yaˇ k'aˬ k'aˇ daˇ nehˬ-euˬ lo˰-ehˇ bi daˇ nehˬ-euˬ deuˬ pyeu˰-eu shiˇ dzeuˇ-euˬ tsawˇ haˬ deuˬ-ahˇ , Ka li aˬ yaw˰ Laˬ k'aˬ cehˇ-eu Guiˬ lahˬ dawˬ mehˬ-iˇ-euˬ meh . Aˬ yaw˰ ma˰ sa˰ laˇ la˰ k'oeˇ deh˰ lu˰ ngeh , Miˬyehˇ k'aˇ deh˰-eu lo˰-ehˇ deh˰ nya ni mehˬ nehˬ-iˇ-euˬ jeˬ pyeu˰-eu meh .
60004007	Yawˬ jeˬ na lu˰ la˰ k'oeˇ aˇ saˬ saˬ-eu aˇ yamˬ peh le-euˬ meh . K'oeˇ miˇ neh , naw ma˰ guiˬ lahˬ shaˇ nya-eu g'aˇ duˬ yawˬ ha-euˬ nui ma-ahˇ g'aˬ leˇ ni nyeh˰ tehˬ-awˇ , yaw beuˇ beuˇ-ehˇ deh˰-awˬ .
60004008	Dawˬ tawˆ lu˰ k'oeˇ taˆ huiˬ dzehˬ-eu jeˬ-aˬ , naw ma˰ tiˬ g'aˬ tiˇ g'aˬ zi˰ dah ni gaˬ-eu jeˬ pyeu˰-eu meh . Aˬ jeˬ miˇ neh ehˇ naˇ , g'oeˇ-eu gaˬ-eu jeˬ-aˬ , myaˬ dui dui-eu iˬ baˇ-ahˇ dehˬ kaˬ za˰ nya-eu meh .
60004009	Tiˬ g'aˬ tiˇ g'aˬ iˇ kahˇ-ahˇ ha ahˇ-awˬ . Dawˬ g'o˰ maˬ doˆ ni ha ahˇ-awˬ .
60004010	Tiˬ g'aˬ tiˇ g'aˬ za taˬ-euˬ Miˬyehˇ neh bi˰ la˰-euˬ la˰ sawˬ deuˬ-ahˇ yaw muiˬ paˬ-ehˇ jeˬ hmˬ-awˇ , aˬ cawˬ g'aˇ duˬ gaˇ dahˇ tsoeˬ ni zmˬ-awˬ .
60004011	Mˬ maˬ maˬ byaˆ zaˇ ziˇ yaw sheh˰ k'ahˬ sehˇ hawˇ-eu baoˬ ahˇ-eu g'aˬ pyeu˰-eu Miˬyehˇ-ahˇ , yawˬ jeˬ na lu˰ la˰ k'oeˇ Yeˬsuˇ Ka li-ahˇg'oe-awˇ aˬ cawˬ ja ceuˬ ni , dawˬ mehˬ mehˬ-eu tsawˇ haˬ deuˬ Miˬyehˇ dawˬ kawˬ mehˬ-awˇ , aˬ cawˬ-ahˇ caw ba-eu tsawˇ haˬ deuˬ k'aw˰ , Miˬyehˇ neh bi˰-euˬ baoˬ-ahˇ g'oe-awˇ caw ba-awˬ . Aˬ miˬ
60004012	Gaˬ-eu aˬ yui˰ aˬ nyiˇ Ka li zaˬ deuˬ-oˇ , naw ma˰-ahˇ lawˬ haw-eu shaˬ-eu zahˬ-eu jeˬ keuˆ le ngeh , tiˬ jawˇ-iˬ maˬ puˬ maˬ mawˇ haw-euˬ jeˬ keuˆ le-euˬ lo˰-ehˇ taˬ zahˬ leˇ .
60004013	Ka li ya shaˬ ya zahˬ gaˇ duˇ ni naw ma˰ k'aw˰ ya shaˬ ya zahˬ-eu miˇ neh laˬ k'aˬ cehˇ-awˬ . Aˬ jeˬ miˇ neh ehˇ naˇ , aˬ yaw˰ yaw sheh˰ k'ahˬ sehˇ la˰ k'oeˇ za˰ le ngeh , naw ma˰ la˰ k'aˬ ya cehˇ teh˰-a .
60004014	Naw ma˰ Ka li-euˬ mehˬ nah caw teh-eu baˬ da neh aˬ cawˬ naw ma˰-ahˇ ja bu ja doeˇ naˇ , naw ma˰ guiˬ lahˬ huiˬ-eu meh . Aˬ cawˬ k'oeˇ lo˰-ehˇ ehˇ laˇ-eu k'oeˇ-aˬ , Miˬyehˇ-euˬ Yaw sahˇ pyeu˰-eu yaw sheh˰ k'ahˬ sehˇ huiˬ-eu Yaw sahˇ Miˬyehˇ naw ma˰ k'oeˇ taˆ jawˇ lu˰-eu saˇ kiˇ meh .
60004015	Naw ma˰ tiˬ g'aˬ na k'ehˬ-eu k'aˆ-eu jeˬ-ahˇ ya daˬ-eu jeˬ-aˬ , aˬ cawˬ-ahˇ seh˰-eu , smˇ k'oeˬ k'oeˬ-eu , bahˬ dui dui-eu jeˬ mˇ-eu , aˬ cawˬ gaˇ mˇ gaˇ teh kawˆ-eu , heu lo˰-ehˇ g'eh-eu jeˬ-ahˇ mˇ-awˇ ya daˬ-eu jeˬ taˬ bi pyeu˰ .
60004016	Ehˇ k'aw˰ , Ka li zaˬ pyeu˰-eu miˇ neh k'ehˬ-eu k'aˆ-eu jeˬ-ahˇ ya daˬ-euˬ jeˬ ngeuˇ naˇ , k'oeˇ lo˰-ehˇ ya daˬ-eu baˬ da neh maˬ sha˰ dawˇ ni , naw ma˰ Ka li-euˬ tsawˇ myahˇ ya pi lu˰-eu baˬ da neh Miˬyehˇ-ahˇ ja ceuˬ-awˬ .
60004017	Yaˇ k'aˬ daˇ-eu aˇ yamˬ peh le-euˬ meh . Miˬyehˇ-euˬ tsawˇ haˬ deuˬ-ahˇ jeˬ huˬ daˇ-eu lehˇ g'eh-eu meh . Aˬ dui-ahˇ jeˬ huˬ daˇ dahˬ beh naˇ , Miˬyehˇ jawˇ gaˇ neh oe-euˬ Laˬ k'aˬ cehˇ-eu Guiˬ lahˬ dawˬ-ahˇ maˬ jah-eu tsawˇ haˬ deuˬ g'aˇ duˬ aˬ joˆ-ehˇ aˇ saˬ saˬ nmˇ .
60004018	Jaˇli˰ la˰ k'oeˇ heu lo˰-ehˇ ehˇ taˬ-euˬ meh . " Ka k'o˰-eu jeˬ-ahˇ za nya ni , tsawˇ muiˬ deuˬ k'aw˰ maˬ awˬ-eu-aˬ , Miˬyehˇ ehˇ dawˬ maˬ naˇ haˬ-eu , iˬ baˇ zaˬ deuˬ aˇ naˆ shaˬ nmˇ . "
60004019	K'oeˇ miˇ neh , Miˬyehˇ nui ma tsaˬ-eu la˰ k'oeˇ k'ehˬ-eu k'aˆ-eu jeˬ-ahˇ ya daˬ-eu tsawˇ haˬ deuˬ-aˬ , yawˬ ha neh mˇ-euˬ yaw muiˬ jeˬ-ahˇ g'oe-eu la˰ k'oeˇ , saˇ jaˇ zi˰-eu Beh-euˬ Yaw sahˇ-ahˇ aˬ yaw˰ ma˰-euˬ sa˰ laˇ a nehˬ taˬ-eu tsaˬ meh .
60005001	Ka li zaˬ aˇ muˇ-euˬ tsawˇ mawˬ tsawˇ k'aˆ tiˬ g'aˬ pyeu˰-eu ngaˇ , naw ma˰-euˬ Ka li zaˬ aˇ muˇ la˰ k'oeˇ jawˇ-eu tsawˇ mawˬ tsawˇ k'aˆ deuˬ-ahˇ heu lo˰-ehˇ shaˇ-eu ma . Ngaˇ-aˬ , k'ehˬ-eu k'aˆ-eu jeˬ-ahˇ Ka li ya daˬ-euˬ gaˇ kawˆ saˇ kiˇ kamˬ-eu tsawˇ haˬ pyeu˰-eu lo˰-ehˇ , Miˬyehˇ tsawˇ haˬ zaˬ-ahˇ Ka li-euˬ yaw sheh˰ k'ahˬ sehˇ pah mehˬ le ngeh , ngaˇ k'aw˰ yaw sheh˰ k'ahˬ sehˇ k'oeˇ za ma . Ngaˇ naw ma˰-ahˇ heu lo˰-ehˇ shaˇ-eu ma .
60005002	Miˬyehˇ neh naw ma˰-ahˇ a nehˬ taˬ-euˬ yawˇ yawˇ ma˰-ahˇ bo saˆ-awˬ . Miˬyehˇ geu˰ maw˰-eu lo˰-ehˇ laˬ k'aˬ cehˇ-eu la˰ k'oeˇ bo saˆ-awˬ . Aˬ cawˬ k'ehˇ-eu miˇ neh bo saˆ-eu jeˬ taˬ bi pyeu˰ . Aˇ poeˬ za ni teh˰-ehˇ mˇ-eu jeˬ k'aw˰ taˬ bi pyeu˰ . Nui ma keuˆ-eu la˰ k'oeˇ mˇ-eu jeˬ bi pyeu˰-awˬ .
60005003	Miˬyehˇ neh nawˬ-ahˇ a nehˬ-awˇ bi bo saˆ-euˬ yawˇ yawˇ ma˰ k'oeˇ taˆ zuiˆ g'aˬ-eu taˬ leh jeh . Yawˇ yawˇ ma˰ nawˬ-ahˇ haw-awˇ dzaw geu˰ pa˰-ehˇ mˇ mehˬ shaˇ mehˬ mehˬ-awˬ .
60005004	Yawˇ bo-eu deuˬ dawˬ tawˆ lu˰ k'oeˇ taˆ uˆ lahˇ-eu Huiˬ-eu Yawˇ bo-eu g'aˬ oe ngeh , tiˬ jawˇ-iˬ maˬ cehˇ-iˇ nya-eu yaw sheh˰ k'ahˬ sehˇ huiˬ-eu shuiˇ uˬ k'oˆ-ahˇ naw ma˰ za teh˰-a .
60005005	K'oeˇ lo˰-ehˇ duˇ ni , zaˬ guˬ deuˬ g'eh tsawˇ mawˬ deuˬ-euˬ ehˇ dawˬ naˇ haˬ-awˬ . Naw ma˰ dawˬ tawˆ lu˰ nui nahˬ nui yu ahˇ-eu la˰ k'oeˇ tiˬ g'aˬ tiˇ g'aˬ caw ba-awˬ . A jeˬ miˇ neh ehˇ naˇ , " Nui ma huiˬ-eu mahˇ-eu deuˬ-ahˇ Miˬyehˇ muiˇ-awˇ , nui nahˬ nui yu ahˇ-eu deuˬ-ahˇ g'awˬ shaˬ gaˬ nehˬ-eu meh " lehˇ , Jaˇli˰ la˰ k'oeˇ ehˇ taˬ-euˬ meh .
60005006	Miˬyehˇ neh noeˬ taˬ-euˬ aˇ yamˬ tsaˬ laˇ ngeh , aˬ cawˬ k'oeˇ taˆ naw ma˰-ahˇ ciˬ huiˬ ciˬ mahˇ nehˬ la˰ ni , Miˬyehˇ-euˬ baoˬ huiˬ-eu aˬ la˰ uˬ moˆ naw ma˰ nui ma nahˬ yu ni taˬ-awˬ .
60005007	Naw ma˰ noeˬ shaˬ noeˬ zahˬ-eu dawˬ tawˆ lu˰ Miˬyehˇ-ahˇ a nehˬ-awˬ . Aˬ jeˬ miˇ neh ehˇ naˇ , aˬ yaw˰ naw ma˰-ahˇ ngehˬ g'eh bo saˆ lu˰-eu meh .
60005008	Yaw beuˇ beuˇ-ehˇ deh˰-awˇ , yaw zoˇ zoˇ-ehˇ haw tsoˆ taˬ-awˬ . Naw ma˰-ahˇmuiˇ-eu Neh˰ sahˬ paˬ-aˬ , tsawˇ haˬ-ahˇ kaw˰ seh˰ dzaˬ-eu lehˇ joeˬ joeˬ-ehˇ cah-eu aˇ laˬ jaˬ shiˇ lo˰-ehˇ naw ma˰-ahˇ shahˇ lu˰ meh .
60005009	Miˇ tsaˬ k'oeˇ taˆ k'aˇ jawˇ-eu Ka li-ahˇ jah-eu naw ma˰-euˬ cawˬ dawˬ tawˆ lu˰ , k'oeˇ lo˰-ehˇ ya daˬ lu˰ meh lehˇ siˬ nya-awˇ , jah-eu nui ma zi˰ dah ni taˬ-eu la˰ k'oeˇ , Neh˰ sahˬ paˬ neh maˬ bi ju lahˇ ni leh jeh-awˬ .
60005010	Ehˇ k'aw˰ , naw ma˰ ti k'ehˬ tiˬ yamˬ k'oeˇ lo˰-ehˇ ya daˬ g'aˬ ngeh jawˇ , Ka li la˰ koeˇ aˬ yaw˰-euˬ mˬ maˬ maˬ byaˆ zaˇ ziˇ zi˰-eu yaw sheh˰ k'ahˬ sehˇ bi za-eu g'aˇ duˬ naw ma˰-ahˇ kuˇ-euˬ g'aˬ pyeu˰-eu aˬ dui-ahˇ gaˬ dui dui-eu Miˬyehˇ-aˬ , naw ma˰-ahˇ bi byah laˇ teh˰-a . Aˬ yaw˰ naw ma˰-ahˇ bi zi˰ laˇ , bi k'aˆ laˇ-eu uˬ ta˰ , Ka li-ahˇ jah-eu dawˬ pehˬ zi˰ dah ni bi pyeu˰ laˇ teh˰-a .
60005011	Uˆ lahˇ-eu baoˬ , Miˬyehˇ-ahˇ mˬ maˬ maˬ byaˆ zaˇ ziˇ jaˆ lu˰-uˇ . Aˬ miˬ .
60005012	Ngaˇ jah coeˇ-eu aˬ nyiˇ Siˬlaˆ-ahˇ g'oe-awˇ , naw ma˰-ahˇ sahˬ bo˰ heu ta˰ yaw nymˇ nymˇ-ehˇ bo˰ ahˇ la˰-eu ma . Naw ma˰-ahˇ g'aˬ bi˰ maw˰-eu miˇ neh sahˬbo˰ heu ta˰ ngaˇ bo˰-euˬ ma . Sahˬ bo˰ heu ta˰-aˬ , maˇ maˇ ni Miˬyehˇ-euˬ guiˬ lahˬ yaw dzahˇ pyeu˰-eu ma . Guiˬ lahˬ yaw dzahˇ heu-euˬ la˰ k'oeˇ zi˰ dah ni jawˇ-awˬ .
60005013	Naw ma˰ lo˰-ehˇ Miˬyehˇ neh tseˇ doˆ taˬ-euˬ Ka li zaˬ aˇ muˇ pyeu˰-eu Baˬbuˇloˬ meuˬ-ahˇ jawˇ-eu Ka li zaˬ aˇ muˇ k'oeˇ muˇ , naw ma˰-ahˇ dawˬ cawˬ puˬ ahˇ la˰-euˬ meh . Ngaˬ li lehˇ ehˇ nya-eu Maˬkuˆ g'eh naw ma˰-ahˇ dawˬ cawˬ puˬ ahˇ la˰-euˬ meh .
60005014	Ka li zaˬ cawˬ cawˬ g'oeˇ-eu gaˬ-eu jeˬ-ahˇ ta˰-eu shawˇ jehˆ ni g'eh-eu mehˬ cuˇ cuˇ-eu jeˬ la˰ k'oeˇ , tiˬ g'aˬ tiˇ g'aˬ dawˬ cawˬ puˬ-awˇ ha-awˬ . Ka li-ahˇ ta˰-eu tsawˇ haˬ pyeu˰-eu naw ma˰ dawˬ tawˆ lu˰ k'oeˇ taˆ nui saˇ o˰-eu jeˬ jaˆ lu˰-uˇ .
61001001	Yeˬsuˇ Ka li-euˬ zaˬ k'aˆ hawˇ-eu g'aˬ k'ehˇ pyeu˰-eu ngaˇ Siˇmoˬ Beˬtuˆluˆ , Miˬyehˇ hawˇ-eu Ka k'o˰-eu g'aˬ pyeu˰-eu Yeˬsuˇ Ka li-euˬ yaw tsaˬ yaw dawˇ jeˬ baˬ da neh nga ma˰-euˬ jah-eu jeˬ-ahˇ duˇ-eu aˇ poeˬ k'aˆ dui dui-eu jah-eu jeˬ za taˬ-euˬ deuˬ jawˇ gaˇ sahˬ bo˰ bo˰ ahˇ la˰-eu ma .
61001002	Miˬyehˇ hawˇ-eu aˬ dui-euˬ Sahˬpaˬ Yeˬsuˇ-ahˇ naw ma˰ siˬ nya-eu jeˬ baˬ da neh , guiˬ lahˬ yaw dzahˇ hawˇ-eu nui saˇ o˰-eu jeˬ-ahˇ tiˬ byah tiˬ lo˰ za lu˰-uˇ .
61001003	Aˬ yaw˰-euˬ yaw sheh˰ k'ahˬ sehˇ hawˇ-eu muiˬ dui byah dui dui-eu jeˬ-ahˇ aˬ dui za nya ni , aˬ dui-ahˇ kuˇ-euˬ g'aˬ-ahˇ aˬ dui siˬ nya-eu la˰ k'oeˇ , Miˬyehˇ-ahˇ yaw zeu baw-awˇ deh˰ nya-eu g'aˇ duˬ , aˬ dui k'aˇ loˬ-eu jeˬ dawˬ tawˆ lu˰ Miˬyehˇ-euˬ muiˬ-eu shawˇ-eu baoˬ aˬ dui-ahˇ bi˰ la˰-euˬ meh .
61001004	K'oeˇ lo˰-ehˇ mˇ nehˬ la˰-eu la˰ k'oeˇ , aˬ yaw˰ neh aˬ dui-ahˇ bi˰ ma lehˇ saˇ jaˇ dzaˬ taˬ-euˬ huiˬ dui poeˬ dui dui-eu la˰ sawˬ aˬ dui-ahˇ bi˰ la˰-euˬ meh . La˰ sawˬ k'oeˇ deuˬ-aˬ , miˇ tsaˬ heu k'oeˇ taˆ jaˆ-eu shiˬ shaˬ jiˇ nui k'ahˇ baˬ da neh luˬ-iˇ seˇ-iˇ-eu jeˬ-ahˇ naw ma˰ buˬ-iˇ law-iˇ-awˇ , Miˬyehˇ-euˬ yaw deh˰ deh˰-eu jeˬ-ahˇ naw ma˰ bi za-eu g'aˇ duˬ bi˰ laˬ-euˬ la˰ sawˬ pyeu˰-eu meh .
61001005	K'oeˇ miˇ neh , naw ma˰ leh jeh dui dui-eu la˰ k'oeˇ , jah-eu jeˬ k'oeˇ taˆ muiˬ-eu jaˬ-euˬ jeˬ bi lahˬ laˇ-awˬ . Muiˬ-eu jaˬ-eu jeˬ k'oeˇ taˆ zaˬ siˬ tsawˇ gahˇ bi lahˬ laˇ-awˬ .
61001006	Zaˬ siˬ tsawˇ gahˇ k'oeˇ taˆ yawˬ ha-euˬ nui ma-ahˇ g'aˬ leˇ-eu jeˬ bi lahˬ laˇ-awˬ . Yawˬ ha-euˬ nui ma-ahˇ g'aˬ leˇ-eu jeˬ k'oeˇ taˆ daˬ coeˇ oˇ coeˇ-eu jeˬ bi lahˬ laˇ-awˬ . Daˬ coeˇ oˇ coeˇ-eu jeˬ k'oeˇ taˆ Miˬyehˇ-ahˇ yaw zeu baw-eu jeˬ bi lahˬ laˇ-awˬ .
61001007	Miˬyehˇ-ahˇ yaw zeu baw-eu jeˬ k'oe taˆ Ka li zaˬ cawˬ cawˬ gaˬ-eu jeˬ bi lahˬ laˇ-awˬ . Ka li za cawˬ cawˬ gaˬ-euˬ jeˬ k'oeˇ taˆ g'oeˇ-eu gaˬ-eu jeˬ bi lahˬ laˇ-awˬ .
61001008	Heu deuˬ-aˬ , naw ma˰ loˬ dui dui-eu jeˬ pyeu˰-eu meh . Naw ma˰ heu deuˬ tiˬ byah tiˬ lo˰ ahˇ naˇ , gaˇ dahˇ tsoeˬ-eu tsawˇ haˬ pyeu˰ laˇ-awˇ , aˬ dui-euˬ Sahˬpaˬ Yeˬsuˇ Ka li-ahˇ naw ma˰ siˬ nya-eu jeˬ byah dzehˬ laˇ teh˰-a .
61001009	Ehˇ k'aw˰ , heu deuˬ maˬ ahˇ-eu tsawˇ haˬ-aˬ , myaˆ nuiˆ maˬ haw mawˇ nya-ehˇ , dzeuˇ laˇ ngeh aˬ yaw˰ neh mˇ ya˰-euˬ iˬ baˇ deuˬ-ahˇ tsiˬ shawˇ nehˬ g'aˬ-euˬ gaˇ kawˆ ngehˇ jiˇ teh˰-a .
61001010	K'oeˇ miˇ neh aˬ yui˰ aˬ nyiˇ Ka li zaˬ deuˬ-oˇ , Miˬyehˇ neh naw ma˰-ahˇ kuˇ-awˇ tseˇ doˆ nehˬ la˰-euˬ jeˬ-ahˇ aˬ myah lu˰ zi˰ dah ni tuˆ tehˬ taˬ nya ni , yaw k'aˆ k'aˆ-ehˇ leh jeh-awˬ . K'oeˇ lo˰-ehˇ mˇ naˇ , jah-eu jeˬ-ahˇ naw ma˰ tiˬ jawˇ-iˬ maˬ byehˇ dzeh-aˇ .
61001011	K'oeˇ lo˰-ehˇ mˇ-eu la˰ k'oeˇ , aˬ dui-ahˇ ka k'o˰-eu g'aˬ pyeu˰-eu Sahˬpaˬ Yeˬsuˇ Ka li-euˬ mˬ maˬ maˬ byaˆ zaˇ ziˇ Miˇk'ahˬ la˰ k'oeˇ uˇ leˇ-eu aˬ kawˬ-aˬ naw ma˰ tiˬ byah tiˬ lo˰ za teh˰-a .
61001012	K'oeˇ miˇ neh , gaˇ kawˆ heu deuˬ-ahˇ naw ma˰ siˬ nya jiˇ-awˇ , yawˬ ha za taˬ-euˬ yaw tsaˬ yaw dawˇ jeˬ la˰ k'oeˇ naw ma˰ zi˰ dah ni jawˇ lu˰-eu k'aw˰ , gaˇ kawˆ heu deuˬ ngaˇ naw ma˰-ahˇ tiˬ k'ehˬ maˬ taˬ ni ja noeˬ nehˬ ma .
61001013	Gaˇ kawˆ heu deuˬ naw ma˰ maˬ bi ngehˇ-eu g'aˇ duˬ , ngaˇ k'aˇ deh˰ k'oeˇ keuˆ ni naw ma˰-ahˇ laˆ noeˬ-eu tsaˬ meh lehˇ ngaˇ noeˬ-eu ma .
61001014	Aˬ dui-euˬ Sahˬpaˬ Yeˬsuˇ Ka li neh ngaˬ-ahˇ bya cehˆ ni ehˇ nehˬ la˰-euˬ lo˰-ehˇ , bu˰-iˇ cehˇ-iˇ nya-eu ngaˬ-euˬ shiˬ shaˬ jiˇ g'awˇ mawˇ heu-ahˇ g'awˬ myahˇ maˬ g'eh-ehˇ ya lehˆ dzeh ya˰ meh lehˇ ngaˇ siˬ nya ma .
61001015	Ngaˇ shiˇ dzeuˇ ngeh jawˇ , gaˇ kawˆ heu deuˬ-ahˇ naw ma˰ maˬ bi ngehˇ ni aˬ myah lu˰ bi noeˬ keuˆ-eu g'aˇ duˬ , ngaˇ k'aˇ g'eh nya-eu lo˰-ehˇ leh jeh-awˇ ngehˬ g'eh nehˬ ya˰ ma .
61001016	Aˬ dui-euˬ Sahˬpaˬ Yeˬsuˇ Ka li baoˬ tiˬ byah ni za˰ le teh˰-a lehˇ naw ma˰-ahˇ nga ma˰ bi siˬ-eu heu-aˬ , aˬ cawˬ neh noeˬ doˆ-awˇ ja-euˬ gaˇ kawˆ yuˇ-awˇ bi siˬ-eu maˬ ngeuˇ . Aˬ yaw˰-euˬ huiˬ dui mahˇ dui dui-eu baoˬ-ahˇ nga ma˰ myaˆ ya mawˇ duˬ-euˬ ma .
61001017	Dawˬ tawˆ k'oeˇ taˆ yaw sheh˰ k'ahˬ sehˇ huiˬ-eu g'aˬ jawˇ gaˇ neh , " Heu-aˬ , ngaˇ nui k'ahˇ shiˇ-eu , ngaˇ gaˬ dui dui-eu ngaˬ Li ma " lehˇ ehˇ doˆ le˰-awˇ , Aˬda Miˬyehˇ neh aˬ yaw˰-ahˇ taˬ huiˬ taˬ mahˇ-eu jeˬ hawˇ-eu yaw sheh˰ k'ahˬ sehˇ bi˰ nehˬ ngeh , nga ma˰ k'oeˇ gaˇ jawˇ lu˰-eu ma .
61001018	Muiˬ-eu shawˇ-eu gawˬ jawˬ k'oeˇ taˆ aˬ yaw˰ nehˬ-ehˇ nga ma˰ ya jawˇ lu˰ ngeh , teˇ saˇ k'oeˇ saˇ mˬ-ahˇ neh mahˇ doˆ le gaˇ nga ma˰-euˬ naˬ bawˇ neh ya gaˬ-euˬ ma .
61001019	K'oeˇ miˇ neh , Miˬyehˇ g'aˇ duˬ ngeh dah-eu deuˬ neh ngehˬ ya˰ tmˇ ya˰-euˬ dawˬ deuˬ-ahˇ nga ma˰ jah dzehˬ laˇ-euˬ ma . Dawˬ k'oeˇ deuˬ-ahˇ naw ma˰ yaw muiˬ paˬ-ehˇ naˇ haˬ geu˰-awˬ . Aˬ jeˬ miˇ neh ehˇ naˇ , k'oeˇ-aˬ , Aˇ nah k'oeˇ nah uˬ bya bya taw taw laˇ-awˇ naw ma˰-euˬ nui ma la˰ k'oeˇ shawˬ ga shawˬ muiˇ tsehˬ laˇ ngeh keuˆ ni , yaw zahˇ la˰ k'oeˇ yaw sheh˰ bya nehˬ la˰-eu tsiˇ k'mˬ-ahˇ duˇ-eu meh .
61001020	Ehˇ k'aw˰ , dawˬ tawˆ lu˰ k'oeˇ taˆ heu lo˰-ehˇ jeˬ hu siˬ nya taˬ-awˬ . Jaˇli˰ la˰ k'oeˇ Miˬyehˇ g'aˇ duˬ ngehˬ dah taˬ-euˬ dawˬ-ahˇ , tsawˇ haˬ tiˬ g'aˬ-iˬ yawˬ haˇ yawˬ ha dawˬ tsui˰ maˬ yuˇ doˆ mehˬ nya-aˇ lehˇ siˬ nya taˬ-awˬ .
61001021	Aˬ jeˬ miˇ neh ehˇ naˇ , Miˬyehˇ g'aˇ duˬ ngehˬ dah-euˬ dawˬ aˬ geu dawˬ maˬ kaˬ , tsawˇ haˬ zaˬ-euˬ nui ma la˰ k'oeˇ neh doˆ laˇ-euˬ jeˬ maˬ ngeuˇ-a . Ehˇ k'aw˰ , Miˬyehˇ jawˇ gaˇ neh doˆ le-euˬ dawˬ deuˬ-ahˇ tsawˇ haˬ zaˬ ngehˬ dah ngeh , aˬ yaw˰ ma˰-ahˇ Muiˬ-eu shawˇ-eu Yaw sahˇ Miˬyehˇ uˆ lahˇ-awˇ bi ngehˬ-eu meh .
61002001	Aˇ hu ba-euˬ tsawˇ haˬ deuˬ jawˇ gaˇ maˬ ngeuˇ-eu Miˬyehˇ g'aˇ duˬ ngehˬ dah-eu deuˬ doˆ le haw-euˬ lo˰-ehˇ , naw ma˰ jawˇ gaˇ maˬ ngeuˇ-eu mehˬ-eu tsoˆ-eu saˬ laˬ deuˬ doˆ le teh˰-a . Yaw cawˆ jeˬ hawˇ-eu maˬ tsaˬ-eu jah-eu jeˬ aˬ yaw˰ ma˰ hehˇ ahˇ la˰-awˇ , aˬ yaw˰ ma˰-ahˇ ka k'o˰ nehˬ-euˬ Sahˬpaˬ-ahˇ maˬ siˬ lehˇ ehˇ teh˰-a . K'oeˇ miˇ neh , aˬ yaw˰ ma˰ k'oeˇ taˆ luˬ-iˇ seˇ-iˇ-eu jeˬ yaw kawˇ-ehˇ keuˆ le ni yawˬ haˇ yawˬ ha mˇ gaˇ duˇ-eu meh .
61002002	Ehˇ k'aw˰ , aˬ yaw˰ ma˰ maˬ muiˬ maˬ jaˬ-eu jeˬ mˇ-eu mehˬ nah tsawˇ haˬ g'awˬ mya ni caw teh g'eh teh˰-a . Aˬ yaw˰ ma˰ k'oeˇ lo˰-ehˇ mˇ-eu baˬ da neh , yaw tsaˬ yaw dawˇ Gaˇma-ahˇ aˬ cawˬ ja doeˇ teh˰-a .
61002003	Maˬ ngeuˇ-eu mehˬ-eu tsoˆ-eu saˬ laˬ k'oeˇ deuˬ pyuˇ shuiˇ myawˬ gahˬ-ahˇ nui k'ahˇ jaˆ-eu miˇ neh , naw ma˰-ahˇ maˬ ngeuˇ gaˇ keuˆ ni ja mehˬ-awˇ aˬ yaw˰ ma˰ g'aˇ duˬ jiˇ jeuˬ ahˇ ni mˇ teh˰-a . Aˬ yaw˰ ma˰-ahˇ Yaˇ k'aˬ daˇ nehˬ-eu g'aˬ aˇ hu ba neh lehˬ hmˬ dah taˬ-awˇ , aˬ yaw˰ ma˰-ahˇ laˆ cawˆ-eu g'aˬ maˬ yu˰ k'aˆ ni yaw noeˬ-ehˇ jawˇ lu˰ meh .
61002004	Aˬ jeˬ miˇ neh ehˇ naˇ , iˬ baˇ mˇ-eu mˬ taˆ g'aˬ k'ehˇ deuˬ-ahˇ keuˆ ni Miˬyehˇ maˬ taˬ nehˬ-ehˇ shiˬ buiˇ lah ma-ahˇ biˬ ahˇ-awˇ , Yaˇ k'aˬ daˇ-eu Aˇ nah-ahˇ dawˬ lu˰-eu meh .
61002005	Aˇ hu ba miˇ tsaˬ k'oeˇ taˆ deh˰-eu deuˬ-ahˇ k'aw˰ , Miˬyehˇ maˬ taˬ nehˬ-ehˇ , Miˬyehˇ-ahˇ yaw zeu maˬ baw-eu tsawˇ haˬ deuˬ-ahˇ iˇ cu˰ bi dahˬ pymˬ-euˬ meh . Yaw tsaˬ yaw dawˇ jeˬ mehˬ-eu g'aˬ pyeu˰-eu Noˇaˬ hawˇ-eu tsawˇ haˬ shi˰ g'aˬ-ahˇ teh˰-ehˇ aˬ yaw˰ ka k'o˰-euˬ meh .
61002006	Sawˇdoˬ meuˬ hawˇ-eu Gawˇmawˇlaˆ meuˬ-ahˇ k'aw˰ , miˬ dzaˬ bi puiˆ byoˆ-euˬ meh . K'oeˇ-aˬ , Miˬyehˇ-ahˇ yaw zeu maˬ baw-eu tsawˇ haˬ deuˬ k'oeˇ taˆ aˬ joˆ-ehˇ keuˆ le-eu gaˇ k'awˆ , aˬ yaw˰ ma˰ bi dzaw geu˰-eu g'aˇ duˬ mˇ mehˬ-euˬ jeˬ pyeu˰-eu meh .
61002007	Haiˬ-eu tsawˇ haˬ k'oeˇ deuˬ jaw˰ dui dui-eu jeˬ mˇ gaˇ noeˬ shaˬ dui dui-euˬ tsawˇ muiˬ tiˬ g'aˬ pyeu˰-eu Lawˇtaˬ-ahˇ teh˰-ehˇ , aˬ yaw˰ ka k'o˰-euˬ meh .
61002008	Tsawˇ muiˬ k'oeˇ g'aˬ aˬ yaw˰ ma˰ nehˬ-ehˇ jawˇ-awˇ , aˬ yaw˰ ma˰ yaw haiˬ jeˬ mˇ gaˇ ya gaˬ yaw mawˇ-euˬ miˇ neh tiˬ nah saˇ-iˬ tiˬ nah nui ma shaˬ zahˬ mˇ dui dui-euˬ meh .
61002009	K'oeˇ miˇ neh , Yaˇ k'aˬ daˇ-eu Aˇ nah g'aˇ duˬ , Miˬyehˇ-ahˇ yaw zeu baw-eu tsawˇ haˬ deuˬ-ahˇ aˬ joˆ-ehˇ bi buˬ-iˇ-eu gaˇ kawˆ hawˇ-eu , haiˬ-eu tsawˇ haˬ deuˬ-ahˇ aˬ joˆ-ehˇ ya k'ehˬ ya k'aˆ nehˬ-eu gaˇ kawˆ , Miˬyehˇ siˬ nya meh .
61002010	Jaw˰ dui dui-eu shiˬ shaˬ jiˇ-euˬ nui k'ahˇ mehˬ nah caw teh-awˇ Miˬyehˇ uˆ lahˇ-eu jeˬ-ahˇ yehˬ bawˬ sehˇ lu-ehˇ ehˇ-eu deuˬ-ahˇ-aˬ , aˬ cawˬ-ahˇ naˆ maˬ tseˇ aˬ joˆ-ehˇ ya k'ehˬ ya k'aˆ nehˬ-eu gaˇ kawˆ Miˬyehˇ siˬ nya meh . Maˬ ngeuˇ-eu mehˬ-eu tsoˆ-eu saˬ laˬ k'oeˇ deuˬ-aˬ , guˆ-eu nui ma maˬ ahˇ ni , k'aˬ duˬ ni mehˬ-eu tsoˆ-eu meh . Mˬ k'oeˇ taˆ yaw sheh˰ k'ahˬ sehˇ huiˬ-eu deuˬ-ahˇ k'aw˰ yaw zeu maˬ baw-eu uˬ ta˰ , yehˬ bawˬ sehˇ lu-ehˇ ehˇ-eu meh .
61002011	A yaw˰ ma˰ naˆ maˬ tseˇ g'aˬ byah dzehˬ-awˇ baoˬ huiˬ dzehˬ-eu deuˬ pyeu˰-eu mˬ taˆ g'aˬ k'ehˇ deuˬ k'aw˰ , Miˬyehˇ mehˬ shi mˬ k'oeˇ taˆ yaw sheh˰ k'ahˬ sehˇ huiˬ-eu k'oeˇ deuˬ-ahˇ yaw lehˬ maˬ poˆ-a .
61002012	Ehˇ k'aw˰ , maˬ ngeuˇ-eu mehˬ-eu tsoˆ-eu saˬ laˬ heu deuˬ-aˬ , nyeh˰-awˇ bi seh˰ dzaˬ-eu g'aˇ duˬ deh˰ le-euˬ jeˬ zaˬ lo˰-ehˇ , shaˇ noeˬ shaˇ sawˇ-eu jeˬ maˬ baw ni mˇ-eu shaˇ-eu meh . Yawˬ ha maˬ siˬ nya-eu jeˬ-ahˇ dawˬ doeˇ ngehˬ daˆ-awˇ ceh cawˬ cawˬ-eu meh . Aˬ yaw˰ ma˰-aˬ , bawˇ tsahˬ jeˬ zaˬ lo˰-ehˇ laˆ cawˆ nehˬ gaˇ ya daˬ teh˰-a .
61002013	Aˬ yaw˰ ma˰ neh aˬ cawˬ-ahˇ yaw doeˇ jahˇ-awˇ k'aˇ bi daˬ-euˬ lo˰-ehˇ , aˬ yaw˰ ma˰ ya daˬ poˆ teh˰-a . Nah g'ahˇ nah gaˆ-ehˇ yawˬ ha-euˬ shiˬ shaˬ jiˇ nui k'ahˇ ya mˇ byah-eu jeˬ-ahˇ laˬ k'aˬ cehˇ-eu jeˬ lehˇ aˬ yaw˰ ma˰ sawˇ-eu meh . Aˬ yaw˰ ma˰-aˬ , naw ma˰ nehˬ-ehˇ dzaˬ ta˰ dawˇ ta˰ ngeh daˬ ga-awˇ sha˰ dawˇ dui dui paˬ-ehˇ g'eh-eu , aˬ myah lu˰ jaˬ myaw˰ mehˇ shuiˇ-ahˇ laˬ k'aˬ cehˇ-eu tsawˇ haˬ deuˬ meh .
61002014	Aˬ yaw˰ maˬ-euˬ myaˆ nuiˆ-aˬ , aˬ cawˬ nehˬ-ehˇ joe maw˰-eu nui ma ahˇ-eu zaˬ miˬ zaˬ deuˬ-ahˇ teh˰-ehˇ haw maw˰-eu meh . Iˬ baˇ mˇ dehˆ-euˬ maˬ baw-a . G'aˬ baˬ-eu tsawˇ haˬ deuˬ-ahˇ lahˇ ju-ahˇ teh pa˰-eu meh . Pyuˇ shuiˇ myawˬ gahˬ-ahˇ mehˇ juiˇ juiˇ dui dui-eu meh . Aˬ yaw˰ ma˰-aˬ , Miˬyehˇ neh yaˬ k'ehˇ bi yaˬ-euˬ tsawˇ haˬ meh .
61002015	Gaˇ ma yaw dawˇ-ahˇ byehˇ dzeh-awˇ , gaˇ bahˬ bahˬ-iˇ-euˬ tsawˇ haˬ pyeu˰-eu meh . Maˬ tsaˬ-eu jeˬ mˇ-awˇ za-euˬ pyuˇ shuiˇ-ahˇ nui k'ahˇ jaˆ-eu g'aˬ pyeu˰-eu Beˬyoˇ-euˬ aˬ li Baˬlamˬ-euˬ pehˬ zaˇ-ahˇ caw teh lu˰-eu meh .
61002016	Aˬ yaw˰-euˬ iˬ baˇ baˬ da neh aˬ yaw˰ g'aˇ duˬ shaˬ laˇ-euˬ meh . Aˬ yaw˰-euˬ mahˬ tahˬ laˆ dawˬ ngehˬ doˆ laˇ-awˇ , Miˬyehˇ g'aˇ duˬ ngehˬ dah-eu tsawˇ haˬ pyeu˰-eu Baˬlamˬ neh aˬ yaw˰ yaw uˬ lo˰-ehˇ mˇ lu˰ shaˇ lu˰-eu jeˬ-ahˇ laˆ naˬ-euˬ meh .
61002017	Maˬ ngeuˇ-eu mehˬ-eu tsoˆ-eu saˬ laˬ k'oeˇ deuˬ-aˬ , iˇ cu˰ gui-iˇ-euˬ lawˇ gawˆ hawˇ-eu , jaˬ lehˇ lehˇ ma neh bi hehˇ dzaˬ g'eh-euˬ mˬ dmˇ-ahˇ duˇ-eu meh . Zahˇ dui dui-eu yaw zahˇ la˰ k'oeˇ aˬ yaw˰ ma˰ g'aˇ duˬ Miˬyehˇ jawˇ zaˇ laˆ saˆ taˬ-euˬ meh .
61002018	Aˬ yaw˰ ma˰ aˬ dzawˬ aˇ gah-euˬ dawˬ ngehˬ-awˇ k'ahˬ sehˇ jehˆ-eu la˰ k'oeˇ , yaw lehˬ jeˬ mˇ mˇ-ehˇ deh˰-eu tsawˇ haˬ deuˬ-euˬ ba˰ dzah la˰ k'oeˇ dzeuˇ-iˇ ni leh jeh dahˬ beh lu˰-eu tsawˇ haˬ deuˬ-ahˇ , shiˬ shaˬ jiˇ-euˬ nui k'ahˇ mˇ-eu jeˬ-ahˇ g'oe-awˇ lahˇ ju k'mˇ-eu meh .
61002019	Yawˬ ha luˬ-iˇ seˇ-iˇ-eu jeˬ-euˬ zaˬ k'aˆ geu˰ geu˰-ehˇ shaˬ lu˰ ngeh , aˬ cawˬ-ahˇ bi buˬ-iˇ nya ma lehˇ aˬ yaw˰ ma˰ saˇ jaˇ dzaˬ-eu meh . Aˬ jeˬ miˇ neh ehˇ naˇ , tsawˇ haˬ tiˬ g'aˬ-aˬ , yawˬ ha-ahˇ k'aˇ uˆ g'aˬ taˬ-euˬ jeˬ-euˬ zaˬ k'aˆ pyeu˰-eu meh .
61002020	Tsawˇ haˬ zaˬ-aˬ , ka k'o˰-eu g'aˬ pyeu˰-eu aˬ dui-euˬ Sahˬpaˬ Yeˬsuˇ Ka li-ahˇ siˬ nya-eu baˬ da neh , miˇ tsaˬ heu k'oeˇ taˆ g'aˬ k'aˆ lu˰-eu jaw˰ dui dui-eu jeˬ mˇ gaˇ ya buˬ-iˇ g'aˬ miˇ tsa , k'oeˇ neh tiˬ poˆ paˇ bi g'aˬ leˇ shaw naˇ , yaw beh poˆ naˆ maˬ tseˇ doeˇ dui dui teh˰-a .
61002021	Yaw tsaˬ yaw dawˇ gaˇ ma-ahˇ siˬ nya g'aˬ miˇ tsa , aˬ yaw˰ ma˰-ahˇ bi˰ taˬ-euˬ muiˬ-eu shawˇ-eu Miˬyehˇ-euˬ dawˬ-ahˇ byehˇ dzeh-euˬ k'oeˇ-aˬ , yaw tsaˬ yaw dawˇ gaˇ ma-ahˇ tiˬ poˆ-iˬ maˬ siˬ nya-ehˇ deh˰ ngeh naˆ maˬ tseˇ doeˇ dzehˬ-eu meh .
61002022	Aˬ yaw˰ ma˰ k'oeˇ lo˰-ehˇ pyeu˰-eu k'oeˇ-aˬ , " Aˬ kuiˬ yawˬ ha uˬ peh˰ dzaˬ poˆ-eu " lehˇ ehˇ-eu dawˬ daˬ hawˇ-eu , " Iˇ cu˰ dzui˰ shawˇ nehˬ-euˬ aˬ za˰ lah shiˇ paˇ lah poˆ-eu " lehˇ ehˇ-eu dawˬ daˬ tsaˬ gaˇ duˇ-eu meh .
61003001	Ngaˇ gaˬ dui dui-eu cawˬ deuˬ-oˇ , sahˬ bo˰ heu ta˰-aˬ , ngaˬ neh naw ma˰ jawˇ gaˇ bo˰ ahˇ la˰-euˬ sahˬ bo˰ nyiˬ ta˰ tiˬ ta˰ ma . Sahˬ bo˰ nyiˬ ta˰ lu˰ la˰ k'oeˇ , gaˇ kawˆ heu deuˬ ngaˇ naw ma˰-ahˇ ja noeˬ nehˬ-awˇ , naw ma˰-euˬ nui ma la˰ k'oeˇ shawˇ jehˆ ni g'eh-eu nui noeˬ deh˰ laˇ nya ni laˆ noeˬ-eu ma .
61003002	Aˇ hu ba Miˬyehˇ g'aˇ duˬ ngehˬ dah ya˰-euˬ muiˬ-eu shawˇ-eu tsawˇ haˬ deuˬ-euˬ dawˬ hawˇ-eu , naw ma˰-ahˇ mehˬ-eu g'aˬ k'ehˇ deuˬ neh bi˰-euˬ ka k'o˰-eu g'aˬ pyeu˰-eu SahˬpaˬYeˬsuˇ-euˬ dawˬ-ahˇ naw ma˰ bi noeˬ mawˇ maw˰ miˇ-a .
61003003	Aˇ saˬ saˬ-eu aˇ nah aˇ yamˬ heu la˰ k'oeˇ , yawˬ ha-euˬ shiˬ shaˬ jiˇ nui k'ahˇ mehˬ nah caw teh-awˇ deh˰-eu tsawˇ haˬ deuˬ doˆ le teh˰-a lehˇ , naw ma˰-ahˇ jeˬ huˬ bi siˬ nya taˬ-eu tsaˬ meh . Tsawˇ haˬ k'oeˇ deuˬ naw ma˰-ahˇ yehˬ bawˬ sehˇ lu-ehˇ ehˇ niˇ g'a laˇ teh˰-a .
61003004	Aˬ yaw˰ ma˰ naw ma˰-ahˇ heu lo˰-ehˇ naˇ haˬ laˇ teh˰-a . " Aˬ yaw˰ za˰ le ma lehˇ saˇ jaˇ dzaˬ taˬ-euˬ maˬ ngeuˇ-a loˇ . Aˬ yaw˰ za˰ le-euˬ aˬ lehˬ . Aˬ dui-euˬ aˬ poeˬ aˬ bawˇ deuˬ shiˇ dzeuˇ jiˇ-euˬ k'aw˰ , miˇ tsaˬ tahˬ k'awˇ heu tiˬ jeˬ-iˬ maˬ paˇ laˇ nya ni , k'aˇ beh taˬ-euˬ lo˰-ehˇ jaˆ lu˰-eu maˬ ngeuˇ-a loˇ . "
61003005	Aˇ hu ba Miˬyehˇ dawˬ bi˰-awˇ mˬ hawˇ-eu miˇ-ahˇ beh-euˬ gaˇ kawˆ maˬ ehˇ , iˇ cu˰ la˰ k'oeˇ neh miˇ tsaˬ heu-ahˇ beh doˆ-awˇ , iˇ cu˰-ahˇ g'oe-awˇ miˇ tsaˬ tahˬ k'awˇ heu bi pyeu˰ doˆ laˇ-euˬ gaˇ kawˆ maˬ ehˇ , aˬ yaw˰ ma˰ diˇ daˬ-ehˇ maˬ siˬ nya-eu jahˇ geu˰-eu meh .
61003006	K'oeˇ uˬ ta˰ , iˇ cu˰ bi dahˬ pymˬ-eu la˰ k'oeˇ , iˇ cu˰-ahˇ g'oe-awˇ mi tsaˬ heu-ahˇ laˆ cawˆ-euˬ gaˇ kawˆ-ahˇ k'aw˰ , aˬ yaw˰ ma˰ maˬ siˬ nya-eu jahˇ geu˰-eu meh .
61003007	Ehˇ k'aw˰ , nymˬ-mˇ jaˆ lu˰-eu mˬ hawˇ-eu miˇ heu deuˬ k'aw˰ , Miˬyehˇ-euˬ dawˬ aˬ yaw˰ tiˬ dawˬ neh maˬ bi cawˆ-iˇ ni jeˬ hmˬ daˆ la˰-euˬ jeˬ pyeu˰-eu meh . K'oeˇ-aˬ , miˬ dzaˬ neh paˇ bi laˆ cawˆ-eu g'aˇ duˬ jeˬ hmˬ daˆ la˰-euˬ jeˬ pyeu˰-eu meh . Miˬyehˇ-ahˇ yaw zeu maˬ baw-eu tsawˇ haˬ deuˬ-ahˇ yaˇ k'aˬ daˇ nehˬ-awˇ laˆ luˬ laˆ seˇ nehˬ-eu aˇ nah k'oeˇ nah g'aˇ duˬ jeˬ hmˬ daˆ la˰-euˬ jeˬ pyeu˰-eu meh .
61003008	Ehˇ k'aw˰ , ngaˇ gaˬ dui dui-eu cawˬ deuˬ-oˇ , naw ma˰ maˬ ngehˇ k'mˬ-eu gaˇ kawˆ tiˬ hmˬ heu lo˰-ehˇ jaˆ meh . Sahˬpaˬ Miˬyehˇ-euˬ mehˬ shi , tiˬ nah hawˇ-eu tiˬ heˇ k'o˰ beu gaˇ duˬ maˬ jaˆ-a . Aˬ yaw˰ tiˬ kawˆ meh .
61003009	Sahˬpaˬ Miˬyehˇ-aˬ , tsawˇ haˬ tiˬ paˆ na deuˬ noeˬ-eu lo˰-ehˇ , aˬ yaw˰ neh saˇ jaˇ dzaˬ taˬ-euˬ jeˬ maˬ mˇ byah ni nyi naˬ-eu Miˬyehˇ maˬ ngeuˇ-a . Ehˇ k'aw˰ , tsawˇ haˬ tiˬ g'aˬ-iˬ maˬ bi luˬ maˬ bi seˇ-iˇ maw˰-eu miˇ neh , dawˬ tawˆ lu˰ iˬ baˇ bi noeˬ poˆ-eu g'aˇ duˬ aˬ yaw˰ oˇ lu˰-eu jeˬ pyeu˰-eu meh .
61003010	Ehˇ k'aw˰ , Miˬyehˇ-euˬ Aˇnah-aˬ , smˇ k'oeˬ tahˇ joe oe-eu lo˰-ehˇ keuˆ le teh˰-a . Aˇ nah k'oeˇ nah keuˆ le ngeh , teˇ saˇ yaw k'aˆ-ehˇ mahˇ laˇ-awˇ , mˬ byoˆ-iˇ teh˰-a . Nahˇ ma , ba la , aˬ guiˇ dawˬ tawˆ lu˰ puiˆ byoˆ guiˇ byoˆ jiˇ teh˰-a . Miˇ tsaˬ heu hawˇ-eu miˇ tsaˬ k'oeˇ taˆ k'aˇ jawˇ k'aˇ jaˆ-eu jeˬ daw tawˆ lu˰ bi puiˆ dzaˬ jiˇ teh˰-a .
61003011	Yawˬ jeˬ na lu˰ k'oeˇ lo˰-ehˇ bi laˆ cawˆ jiˇ gaˇ keuˆ-eu-aˬ , naw ma˰ aˬ joˆ-ehˇ g'eh-eu tsawˇ haˬ pyeu˰-eu tsaˬ nmˇ . Naw ma˰ yaw deh˰ deh˰-eu jeˬ-aˬ , muiˬ-awˇ shawˇ-awˇ , Miˬyehˇ-ahˇ a nehˬ taˬ-euˬ jeˬ bi pyeu˰-eu tsaˬ meh .
61003012	Mˬ dawˬ tawˆ lu˰ puiˆ byoˆ jiˇ-awˇ , nahˇ ma , ba la , aˬ guiˇ dawˬ tawˆ lu˰ guiˇ byoˆ jiˇ-eu aˇ nah pyeu˰-eu Miˬyehˇ-euˬ Aˇ nah k'oeˇ nah yaw kawˇ-ehˇ keuˆ le ni naw ma˰ dawˬ lu˰-eu-aˬ , k'oeˇ lo˰-ehˇ deh˰-eu tsaˬ meh .
61003013	Ehˇ k'aw˰ , aˬ dui-aˬ , Miˬyehˇ neh saˇ jaˇ dzaˬ taˬ-euˬ jeˬ-ahˇ dawˬ lu˰-eu ma . Iˇ kahˇ la˰ k'oeˇ yaw tsaˬ yaw dawˇ jeˬ jaˆ-eu mˬ yaw shui˰ miˇ yaw shui˰-ahˇ dawˬ lu˰-eu ma .
61003014	K'oeˇ miˇ neh cawˬ deuˬ-oˇ , Aˇnah k'oeˇ nah-ahˇ naw ma˰ dawˬ lu˰-eu lo˰-ehˇ , Miˬyehˇ mehˬ shi iˬ baˇ taˬ k'aˇ maˬ za-eu Miˬyehˇ-ahˇ tsaˬ leˇ tsahˇ leˇ g'aˬ-euˬ muiˬ-eu shawˇ-eu tsawˇ haˬ pyeu˰ ni leh jeh-awˬ .
61003015	Miˬyehˇ neh bi˰-euˬ zaˬ siˬ nui gahˇ-ahˇ g'oe-awˇ , aˬ dui gaˬ dui dui-eu aˬ yui˰ aˬ nyiˇ pyeu˰-eu Pawˇluˆ neh naw ma˰-ahˇ sahˬ bo˰ bo˰ ahˇ la˰-euˬ lo˰-ehˇ , naw ma˰ ka k'o˰-eu jeˬ bi za-eu g'aˇ duˬ Sahˬpaˬ Yeˬsuˇ oˇ oˇ-ehˇ dawˬ lu˰ meh lehˇ noeˬ siˬ noeˬ mawˇ-awˬ .
61003016	Aˬ yaw˰ neh k'aˇ bo˰ ahˇ g'eh-euˬ sahˬ bo˰ dawˬ tawˆ lu˰ la˰ k'oeˇ , gaˇ kawˆ heu hmˬ-ahˇ ta˰ leˇ-awˇ aˬ myah lu˰ k'oeˇ lo˰-ehˇ aˬ yaw˰ ehˇ-eu meh . Jaˇli˰ aˇ deuˆ nui deuˬ-ahˇ dawˬ tsui˰ yuˇ pyawˆ nya-eu lo˰-ehˇ , Pawˇluˆ neh bo˰ ahˇ g'eh-euˬ sahˬ bo˰ deuˬ la˰ k'oeˇ dawˬ tsui˰ na˰-awˇ g'oˆ shaw-eu g'aˇ duˬ shaˬ-eu pehˇ tsahˇ deuˬ-ahˇ , maˬ siˬ nya-eu deuˬ hawˇ-eu nui ma maˬ zi˰-eu deuˬ dawˬ tsui˰ yawˬ jeˬ yawˬ-ehˇ yuˇ pyawˇ geu˰-eu meh . K'oeˇ-aˬ , yawˬ ha ya luˬ ya seˇ-iˇ ni yawˬ haˇ yawˬ ha mˇ gaˇ duˇ-eu meh .
61003017	Ehˇ k'aw˰ cawˬ deuˬ oˇ , naw ma˰-aˬ , gaˇ kawˆ heu siˬ nya taˬ-euˬ tsawˇ haˬ meh . K'aˇ deh˰ maw˰-eu deh˰-eu tsawˇ haˬ deuˬ neh bi tsahˇ pyawˇ-awˇ , yawˬ ha zi˰ dah ni yaw˰ lu˰-eu maˬ ya coˬ-iˇ ni yaw k'aˆ k'aˆ-ehˇ yahˇ-awˬ .
61003018	Ehˇ k'aw˰ , ka k'o˰-eu g'aˬ pyeu˰-eu aˬ dui-euˬ Sahˬpaˬ Yeˬsuˇ Ka li-euˬ guiˬ lahˬ yaw dzahˇ la˰ k'oeˇ hawˇ-eu aˬ yaw˰-ahˇ siˬ nya-eu jeˬ la˰ k'oeˇ huiˬ laˇ mahˇ laˇ lu˰-eu jeˬ taˬ bi tsehˆ-iˇ . Nymˬ-mˇ hawˇ-eu mˬ maˬ maˬ byaˆ zaˇ ziˇ aˬ yaw˰ yaw sheh˰ k'ahˬ sehˇ huiˬ lu˰-uˇ . Aˬ miˬ
62001001	Aˇ dahˬ beh ngeh neh deh˰ lu˰ jawˇ lu˰-eu dawˬ pyeu˰-eu sa˰ laˇ deh˰-eu jeˬ bi˰-eu dawˬ gaˇ kawˆ naw ma˰ jawˇ gaˇ nga ma˰ bo˰ ahˇ la˰-eu ma . Dawˬ k'oeˇ-ahˇ nga ma˰ naˬ bawˇ ya gaˬ-awˇ , myaˆ ya mawˇ-euˬ ma . Myaˆ nuiˆ neh haw duˬ-euˬ uˬ ta˰ , aˬ la˰ neh ya sawˆ duˬ-euˬ ma .
62001002	Saˬ laˇ deh˰-eu jeˬ k'oeˇ-ahˇ mawˇ nya ni pah mehˬ nehˬ la˰ ngeh , nga ma˰ ya mawˇ duˬ-euˬ ma . K'oeˇ miˇ neh , gaˇ kawˆ k'oeˇ nga ma˰ ja-awˇ , yaw beh Aˬda Miˬyehˇ nehˬ-ehˇ jawˇ-euˬ mˬ maˬ maˬ byaˆ zaˇ ziˇ deh˰-eu sa˰ laˇ k'oeˇ nymˬ-mˇ aˬ dui-ahˇ bi siˬ bi mawˇ le-euˬ gaˇ kawˆ naw ma˰-ahˇ ja mehˬ-eu ma .
62001003	Naw ma˰ k'aw˰ , nga ma˰ nehˬ-ehˇ tiˬ kawˆ lo˰-ehˇ Aˬda Miˬyehˇ hawˇ-eu aˬ yaw˰-euˬ Zaˬmaˇ Yeˬsuˇ Ka li-ahˇ cawˬ cawˬ ta˰ nya laˇ ni , nga ma˰ neh k'aˇ ya gaˬ k'aˇ ya mawˇ-euˬ jeˬ naw ma˰-ahˇ dzawˇ nehˬ-eu ma .
62001004	Nga ma˰ laˬ k'aˬ cehˇ-eu jeˬ byah laˇ ni , sahˬ bo˰ heu ta˰ naw ma˰-ahˇ bo˰ nehˬ-eu jeˬ pyeu˰-eu ma .
62001005	Zaˬmaˇ-euˬ guiˬ lahˬ dawˬ nga ma˰ ya gaˬ-awˇ naw ma˰-ahˇ ja mehˬ-eu-aˬ , heu lo˰-ehˇ ma . Miˬyehˇ-aˬ , yaw sheh˰ pyeu˰-awˇ , aˬ yaw˰-euˬ la˰ k'oeˇ yaw zahˇ tiˬ paw˰-iˬ maˬ ahˇ-a .
62001006	Aˬ dui aˬ yaw˰ nehˬ-ehˇ cawˬ cawˬ lu˰-eu ma lehˇ ehˇ-awˇ , yaw zahˇ la˰ k'oeˇ jawˇ lu˰-eu ngeuˇ naˇ , aˬ dui ngehˬ-eu tmˇ-eu la˰ k'oeˇ maˬ ehˇ , mˇ-eu shaˇ-eu la˰ k'oeˇ maˬ ehˇ , aˬ yaw˰-ahˇ jaˬ myaw˰ myaw˰ lu˰ gaˇ duˇ-eu meh .
62001007	Ehˇ k'aw˰ , aˬ yaw˰ yaw sheh˰ la˰ k'oeˇ jawˇ-eu lo˰-ehˇ , aˬ dui k'aw˰ yaw sheh˰ la˰ k'oeˇ jawˇ naˇ , aˬ dui tiˬ g'aˬ tiˇ g'aˬ cawˬ cawˬ ta˰-awˇ , Zaˬmaˇ Yeˬsuˇ-euˬ shiˬ aˬ dui-euˬ iˬ baˇ dawˬ tawˆ lu˰-ahˇ tsiˬ shawˇ nehˬ la˰ teh˰-a .
62001008	Aˬ dui iˬ baˇ maˬ ahˇ lehˇ ehˇ naˇ , yawˬ haˇ yawˬ ha jaˬ myaw˰ myaw˰-eu jeˬ pyeu˰-awˇ , aˬ dui-euˬ la˰ k'oeˇ yaw tsaˬ yaw dawˇ jeˬ maˬ ahˇ-a .
62001009	Ehˇ k'aw˰ , aˬ dui iˬ baˇ ahˇ-eu ngeuˇ ma lehˇ Miˬyehˇ-ahˇ ja doˆ nehˬ naˇ , aˬ yaw˰ neh saˇ jaˇ dzaˬ taˬ-euˬ dawˬ-ahˇ zi˰-awˇ yaw tsaˬ yaw dawˇ dawˇ-ehˇ mˇ-eu la˰ k'oeˇ , aˬ dui-ahˇ iˬ baˇ pyehˬ nehˬ la˰-awˇ , mˇ lehˬ mˇ ca taˬ-euˬ dawˬ tawˆ lu˰-ahˇ tsiˬ shawˇ dzeh nehˬ la˰ teh˰-a .
62001010	Aˬ dui iˬ baˇ maˬ mˇ-aˬ lehˇ ehˇ naˇ , Miˬyehˇ jaˬ myaw˰ myaw˰-eu meh lehˇ aˬ dui ehˇ gaˇ duˇ-awˇ , aˬ yaw˰-euˬ dawˬ aˬ dui-euˬ la˰ k'oeˇ maˬ ahˇ-a .
62002001	Ngaˇ gaˬ dui dui-eu zaˬ deuˬ-oˇ , naw ma˰ iˬ baˇ maˬ bi mˇ-eu g'aˇ duˬ , gaˇ kawˆ heu deuˬ naw ma˰ jawˇ gaˇ ngaˇ bo˰ ahˇ la˰-eu jeˬ pyeu˰-eu ma . Ehˇ k'aw˰ , tsawˇ haˬ tiˬ g'aˬ na iˬ baˇ mˇ lawˬ naˇ , aˬ dui-euˬ dah zaˇ Aˬda Miˬyehˇ-ahˇ tahˬ shaˇ leˇ-eu g'aˬ jawˇ ma . K'oeˇ-aˬ , yaw tsaˬ yaw dawˇ tsawˇ haˬ pyeu˰-eu Yeˬsuˇ Ka li meh .
62002002	Aˬ dui-ahˇ iˬ baˇ pyehˬ nehˬ la˰-euˬ k'oeˇ-aˬ , Ka li baˬ da neh meh . Aˬ dui-euˬ iˬ baˇ teh˰-ehˇ maˬ ngeuˇ-ehˇ , tsawˇ haˬ yawˬ g'aˬ na lu˰-euˬ i baˇ pyehˬ nehˬ la˰-euˬ meh .
62002003	Miˬyehˇ neh bi˰ taˬ-euˬ dawˬ deuˬ-ahˇ aˬ dui naˇ haˬ geu˰ naˇ , aˬ dui aˬ yaw˰-ahˇ siˬ nya-eu yaw duˬ baw meh .
62002004	Tsawˇ haˬ tiˬ g'aˬ na aˬ yaw˰-ahˇ siˬ nya ma lehˇ ehˇ-eu k'aw˰ , aˬ yaw˰ neh bi˰ taˬ-euˬ dawˬ deuˬ-ahˇ maˬ naˇ haˬ geu˰ naˇ , jaˬ myaw˰ myaw˰-eu tsawˇ haˬ pyeu˰-awˇ , aˬ yaw˰-euˬ la˰ k'oeˇ yaw tsaˬ yaw dawˇ jeˬ maˬ ahˇ-a .
62002005	Ehˇ k'aw˰ , Miˬyehˇ-euˬ ehˇ dawˬ k'aˇ naˇ haˬ geu˰-eu tsawˇ haˬ-aˬ , aˬ yaw˰-euˬ la˰ k'oeˇ Miˬyehˇ-ahˇ gaˬ-eu jeˬ byah laˇ g'aˬ-euˬ meh . K'oeˇ lo˰-ehˇ naˇ haˬ geu˰-eu la˰ k'oeˇ , aˬ dui aˬ yaw˰ la˰ k'oeˇ jawˇ-eu tsawˇ haˬ pyeu˰-eu gaˇ kawˆ yaw duˬ yaw ciˇ baw-eu meh .
62002006	Miˬyehˇ la˰ k'oeˇ jawˇ lu˰ ma lehˇ ehˇ-eu tsawˇ haˬ aˬ geu g'aˬ maˬ kaˬ , Yeˬsuˇ Ka li deh˰-eu lo˰-ehˇ deh˰-eu tsaˬ meh .
62002007	Ngaˇ gaˬ dui dui-eu cawˬ deuˬ-oˇ , ngaˇ naw ma˰-ahˇ bo˰ ahˇ la˰-euˬ dawˬ heu deuˬ-aˬ , yaw shui˰ maˬ ngeuˇ . Aˇ dahˬ beh ngeh neh naw ma˰-ahˇ bi˰-euˬ dawˬ yaw oeˇ k'oeˇ ma . Dawˬ yaw oeˇ k'oeˇ-aˬ , naw ma˰-ahˇ mehˬ nehˬ-euˬ guiˬ lahˬ dawˬ k'oeˇ meh .
62002008	Ehˇ k'aw˰ , nymˬ-mˇ ngaˇ naw ma˰ jawˇ gaˇ bo˰ ahˇ la˰-euˬ dawˬ heu-aˬ , yaw shui˰ lehˇ ehˇ nya ma . Aˬ jeˬ miˇ neh ehˇ naˇ , dawˬ heu-euˬ yaw tsaˬ yaw dawˇ jeˬ-ahˇ Ka li-euˬ la˰ k'oeˇ ya mawˇ-awˇ , naw ma˰-euˬ la˰ k'oeˇ k'aw˰ ya mawˇ-eu meh . Aˬ jeˬ miˇ neh ehˇ naˇ , yaw zahˇ byoˆ-iˇ lu˰-awˇ , maˇ jawˆ ni g'eh-eu yaw sheh˰ nymˬ-mˇ bya doˆ le-euˬ meh .
62002009	Tsawˇ haˬ tiˬ g'aˬ na yaw sheh˰ la˰ k'oeˇ jawˇ lu˰ ma lehˇ ehˇ k'aw˰ , Ka li zaˬ cawˬ cawˬ bye naˇ , yaw zahˇ la˰ k'oeˇ jawˇ lu˰-a siˬ .
62002010	Yawˬ ha-euˬ tsawˇ haˬ pyeu˰-eu Ka li zaˬ deuˬ-ahˇ gaˬ-eu g'oeˇ-eu tsawˇ haˬ-aˬ , yaw sheh˰ la˰ k'oeˇ jawˇ lu˰-awˇ , aˬ yaw˰ baˬ da neh aˬ cawˬ iˬ baˇ mˇ-eu jeˬ maˬ jaˆ-a .
62002011	Ehˇ k'aw˰ , yawˬ ha-euˬ cawˬ Ka li zaˬ deuˬ-ahˇ bye-eu tsawˇ haˬ-aˬ , yaw zahˇ la˰ k'oeˇ jawˇ lu˰-eu meh . Yaw zahˇ la˰ k'oeˇ cah lu˰-awˇ , yawˬ ha aˬ gaˇ iˇ lu˰-eu gaˇ kawˆ maˬ siˬ nya-a . Aˬ jeˬ miˇ neh ehˇ naˇ , yaw zahˇ k'oeˇ aˬ yaw˰-ahˇ myaˆ beh˰ bi beh˰-iˇ-euˬ meh .
62002012	Ngaˇ gaˬ dui dui-eu zaˬ deuˬ-oˇ , Yeˬsuˇ Ka li baˬ da neh naw ma˰-ahˇ iˬ baˇ pyehˬ nehˬ g'aˬ-euˬ miˇ neh , ngaˇ naw ma˰-ahˇ sahˬ bo˰ bo˰ ahˇ la˰-eu ma .
62002013	Aˬ da deuˬ-oˇ , mˬ beh miˇ beh ngeh neh deh˰ lu˰-eu g'aˬ-ahˇ naw ma˰ siˬ nya-eu miˇ neh , ngaˇ naw ma˰-ahˇ sahˬ bo˰ bo˰ ahˇ la˰-eu ma . Zaˬ guˬ deuˬ-oˇ , Haiˬ dui dui-eu G'aˬ-ahˇ naw ma˰ g'aˬ leˇ-euˬ miˇ neh , ngaˇ naw ma˰-ahˇ sahˬ bo˰ bo˰ ahˇ la˰-eu ma .
62002014	Ngaˇ gaˬ dui dui-eu zaˬ deuˬ-oˇ , Aˬ da Miˬyehˇ-ahˇ naw ma˰ siˬ nya-eu miˇ neh , ngaˇ naw ma˰-ahˇ sahˬ bo˰ bo˰ ahˇ la˰-eu ma . Aˬ da deuˬ-oˇ , mˬ beh miˇ beh ngeh neh deh˰ lu˰ jawˇ lu˰-eu g'aˬ-ahˇ naw ma˰ siˬ nya-eu miˇ neh , ngaˇ naw ma˰-ahˇ sahˬ bo˰ bo˰ ahˇ la˰-eu ma . Zaˬ guˬ deuˬ-oˇ , naw ma˰ nui ma g'aˬ k'aˆ-eu miˇ neh , ngaˇ naw ma˰-ahˇ sahˬ bo˰ bo˰ ahˇ la˰-eu ma . Miˬyehˇ-euˬ dawˬ naw ma˰ la˰ k'oeˇ ahˇ-awˇ , Haiˬ dui dui-eu G'aˬ-ahˇ naw ma˰ g'aˬ leˇ-euˬ meh .
62002015	Miˇ tsaˬ heu hawˇ-eu miˇ tsaˬ k'oeˇ taˆ jaˆ-eu jeˬ-ahˇ gaˬ-eu nui ma taˬ bi ahˇ . miˇ tsaˬ heu-ahˇ gaˬ-eu tsawˇ haˬ-aˬ , Aˬda Miˬyehˇ-ahˇ maˬ gaˬ nya-a .
62002016	Miˇ tsaˬ heu k'oeˇ taˆ jaˆ-eu jeˬ pyeu˰-eu , shiˬ shaˬ jiˇ nui k'ahˇ , myaˆ nuiˆ-euˬ nui k'ahˇ , huiˬ maw˰ mahˇ maw˰-eu nui ma , heu deuˬ dawˬ tawˆ lu˰ Aˬda Miˬyehˇ jawˇ gaˇ neh doˆ le-euˬ jeˬ maˬ ngeuˇ-a . Miˇ tsaˬ heu k'oeˇ taˆ jaˆ-eu jeˬ pyeu˰-eu meh .
62002017	Miˇ tsaˬ heu hawˇ-eu miˇ tsaˬ heu k'oeˇ taˆ tsawˇ haˬ zaˬ nui k'ahˇ k'aˇ jaˆ-eu jeˬ dawˬ tawˆ lu˰ ya byoˆ-iˇ jiˇ teh˰-a . Ehˇ k'aw˰ , Miˬyehˇ-euˬ nui k'ahˇ mˇ-eu tsawˇ haˬ-aˬ , mˬ maˬ maˬ byaˆ zaˇ ziˇ ya deh˰ teh˰-a .
62002018	Ngaˇ gaˬ dui dui-eu zaˬ deuˬ-oˇ , aˇ saˬ saˬ-eu aˇ yamˬ peh le-euˬ meh . Ka li-ahˇ Muiˇ-eu G'aˬ oe lu˰ meh lehˇ ehˇ-eu naw ma˰ ya gaˬ taˬ-euˬ meh . Ka li-ahˇ muiˇ-eu g'awˬ mya g'aˬ nymˬ-mˇ doˆ le g'aˬ-euˬ meh . K'oeˇ miˇ neh , aˇ saˬ saˬ-eu aˇ yamˬ keuˆ le-euˬ gaˇ kawˆ aˬ dui siˬ nya-eu ma .
62002019	Tsawˇ haˬ heu deuˬ-aˬ , aˬ dui-euˬ aˇ ma˰ aˇ muˇ-ahˇ maˇ maˇ ni ta˰-eu deuˬ maˬ ngeuˇ-a . K'oeˇ miˇ neh , aˬ yaw˰ ma˰ aˬ dui-ahˇ g'awˬ-iˇ-eu meh . Aˬ yaw˰ ma˰ aˬ dui-euˬ aˇ ma˰ aˇ muˇ-ahˇ ta˰ law nmˇ-aˬ , aˬ dui-ahˇ maˬ g'awˬ-iˇ ni jawˇ teh˰-a . Aˬ yaw˰ ma˰ aˬ dui-ahˇ maˬ ta˰-eu gaˇ kawˆ bi siˬ duˬ laˇ-eu g'aˇ duˬ , aˬ dui-ahˇ g'awˬ-iˇ-euˬ jeˬ pyeu˰-eu meh .
62002020	Ehˇ k'aw˰ , Ka li neh naw ma˰ k'oeˇ taˆ Muiˬ-eu shawˇ-eu Yaw sahˇ Miˬyehˇ shehˆ daˆ nehˬ g'aˬ-euˬ miˇ neh , naw ma˰ dawˬ tawˆ lu˰ yaw tsaˬ yaw dawˇ jeˬ-ahˇ siˬ nya meh .
62002021	Naw ma˰ yaw tsaˬ yaw dawˇ jeˬ-ahˇ maˬ siˬ nya-eu baˬ da neh , ngaˇ naw ma˰-ahˇ sahˬ bo bo˰ ahˇ la˰-eu maˬ ngeuˇ . Yaw tsaˬ yaw dawˇ k'oeˇ-ahˇ naw ma˰ siˬnya-eu uˬ ta˰ , k'oeˇ-euˬ la˰ k'oeˇ jaˬ myaw˰ myaw˰-eu jeˬ maˬ doˆ laˇ-a lehˇ naw ma˰ siˬ nya-eu baˬ da neh , ngaˇ naw ma˰-ahˇ sahˬ bo˰ bo˰ ahˇ la˰-eu jeˬ pyeu˰-eu ma .
62002022	Toˆ-ehˇ ngeuˇ naˇ , jaˬ myaw˰ myaw˰-eu aˬ suˇ g'aˬ-a . Yeˬsuˇ-ahˇ Ka li maˬ ngeuˇ-a lehˇ pyehˇ-eu g'aˬ-aˬ , jaˬ myaw˰ myaw˰-eu g'aˬ meh . K'oeˇ lo˰-ehˇ pyehˇ-eu tsawˇ haˬ-aˬ , Aˬda Miˬyehˇ-ahˇ maˬ ehˇ , Zaˬmaˇ-ahˇ maˬ ehˇ , byehˇ dzeh-euˬ tsawˇ haˬ meh .
62002023	A jeˬ miˇ neh ehˇ naˇ , Zaˬmaˇ-ahˇ k'aˇ byehˇ dzeh-eu tsawˇ haˬ-aˬ , Aˬda Miˬyehˇ-ahˇ byehˇ dzeh gaˇ duˇ-awˇ , Zaˬmaˬ-ahˇ k'aˇ ha geu˰-eu tsawˇ haˬ-aˬ , Aˬda Miˬyehˇ-ahˇ ha geu˰ gaˇ duˇ-eu meh .
62002024	K'oeˇ miˇ neh , aˇ dahˬ beh ngeh neh naw ma˰ ya gaˬ taˬ-euˬ guiˬ lahˬ dawˬ-ahˇ nui ma la˰ k'oeˇ zi˰ dah ni tuˆ tehˬ taˬ-awˬ . Guiˬ lahˬ dawˬ k'oeˇ-ahˇ naw ma˰ tuˆ tehˬ taˬ naˇ , Zaˬmaˇ hawˇ-eu Aˬda Miˬyehˇ la˰ k'oeˇ naw ma˰ aˬ myah lu˰ jawˇ teh˰-a .
62002025	Mˬ maˬ maˬ byaˆ zaˇ ziˇ deh˰-eu jeˬ aˬ dui-ahˇ bi˰ nehˬ la˰-eu g'aˇ duˬ , Ka li neh saˇ jaˇ dzaˬ taˬ-euˬ jaˆ-eu meh .
62002026	Naw ma˰-ahˇ mehˇ shuiˇ shuiˇ geu˰-eu lehˇ leh jeh lu˰-eu tsawˇ haˬ deuˬ gaˇ kawˆ ngaˇ naw ma˰-ahˇ bo˰ ahˇ la˰-eu jeˬ pyeu˰-eu ma .
62002027	Ehˇ k'aw˰ , Ka li neh naw ma˰-euˬ k'oeˇ taˆ aˬ yaw˰-euˬ Yaw sahˇ shehˆ daˆ nehˬ g'aˬ-euˬ meh . Aˬ yaw˰-euˬ Yaw sahˇ k'oeˇ naw ma˰ la˰ k'oeˇ k'aˇ jawˇ k'oeˇ keuˆ ni , aˬ cawˬ naw ma˰-ahˇ mehˬ nehˬ tsoˆ nehˬ-eu maˬ paˇ loˬ meh . Aˬ jeˬ miˇ neh ehˇ naˇ , aˬ yaw˰-euˬ Yaw sahˇ k'oeˇ naw ma˰-ahˇ yawˬ jeˬ na lu˰ mehˬ nehˬ tsoˆ nehˬ la˰ teh˰-a . Aˬ yaw˰-euˬ Yaw sahˇ k'aˇ mehˬ k'aˇ tsoˆ-eu jeˬ dawˬ tawˆ lu˰ , tsaˬ dui dui-eu meh . Tiˬ paw˰-iˬ maˬ lehˬ-a . Yaw sahˇ k'oeˇ neh mehˬ nehˬ tsoˆ nehˬ la˰-euˬ jeˬ-ahˇ naˇ haˬ geu˰-awˇ , Ka li-euˬ la˰ k'oeˇ jawˇ-awˬ .
62002028	Ngaˇ gaˬ dui dui-eu zaˬ deuˬ-oˇ , Ka li za˰ le-eu Aˇ nah keuˆ le-awˇ , aˬ yaw˰-ahˇ bya cehˆ ni ya mawˇ ngeh , aˬ dui-euˬ nui ma maˬ ya baˬ-ehˇ , aˬ yaw˰-ahˇ sha˰ dawˇ-eu baˬ da neh cehˆ za˰ cehˆ za˰-ehˇ maˬ ya shaˬ ni , nymˬ-mˇ naw ma˰ aˬ yaw˰-euˬ la˰ k'oeˇ jawˇ-awˬ .
62002029	Ka li yaw tsaˬ yaw dawˇ meh lehˇ naw ma˰ siˬ nya lu˰-eu-aˬ , yaw tsaˬ yaw dawˇ jeˬ k'aˇ mˇ-eu tsawˇ haˬ yawˬ g'aˬ na lu˰ Miˬyehˇ-euˬ zaˬ meh lehˇ naw ma˰ siˬ nya-eu tsaˬ meh .
62003001	Aˬda Miˬyehˇ aˬ dui-ahˇ aˇ naˆ ni gaˬ-eu gaˇ kawˆ shaˇ noeˬ haw sheˇ . Aˬ yaw˰ aˬ dui-ahˇ gaˬ dui dui-eu miˇ neh Miˬyehˇ-euˬ zaˬ lehˇ myahˇ nehˬ la˰-euˬ meh . Aˬ dui-aˬ , maˇ maˇ ni aˬ yaw˰-euˬ zaˬ deuˬ ma . K'oeˇ miˇ neh , miˇ tsaˬ zaˬ deuˬ aˬ dui-ahˇ maˬ siˬ nya-a . Aˬ jeˬ miˇ neh ehˇ naˇ , aˬ yaw˰ ma˰ Miˬyehˇ-ahˇ maˬ siˬ nya-eu miˇ neh , aˬ dui-ahˇ maˬ siˬ nya-eu jeˬ pyeu˰-eu meh .
62003002	Ngaˇ gaˬ dui dui-eu cawˬ deuˬ-oˇ , nymˬ-mˇ aˬ dui Miˬyehˇ-euˬ zaˬ ma . Ehˇ k'aw˰ , aˬ dui mehˬ hu paw aˬ joˆ-ehˇ pyeu˰ laˇ-eu maˬ duˬ-a siˬ . Ehˇ k'aw˰ , Yeˬsuˇ Ka li-ahˇ bya cehˆ ni ya mawˇ ngeh , aˬ dui aˬ yaw˰ lo˰-ehˇ pyeu˰ laˇ teh˰-a lehˇ siˬ duˬ taˬ-euˬ ma . Aˬ jeˬ miˇ neh ehˇ naˇ , aˬ yaw˰ k'aˇ ngeuˇ-eu lo˰-ehˇ aˬ dui aˬ yaw˰-ahˇ ya mawˇ duˬ ma .
62003003	Ka li la˰ k'oeˇ , k'oeˇ lo˰-ehˇ k'aˇ noeˬ tmˬ taˬ-euˬ tsawˇ haˬ deuˬ-aˬ , Ka li muiˬ-eu shawˇ-eu lo˰-ehˇ , yawˬ ha k'aw˰ ya bi muiˬ ya bi shawˇ meh .
62003004	Iˬ baˇ mˇ-euˬ tsawˇ haˬ yawˬ g'aˬ na lu˰ Miˬyehˇ-euˬ zahˇ dawˬ k'o˰ dawˬ-ahˇ mˇ bahˬ-euˬ meh . Aˬ jeˬ miˇ neh ehˇ naˇ , iˬ baˇ ehˇ-eu jeˬ-aˬ , zahˇ dawˬ k'o˰ dawˬ-ahˇ bahˬ leˇ-eu jeˬ pyeu˰-eu meh .
62003005	Ka li oe-euˬ-aˬ , iˬ baˇ-ahˇ yuˇ dzeh-eu g'aˇ duˬ pyeu˰-awˇ , aˬ yaw˰-euˬ la˰ k'oeˇ iˬ baˇ tiˬ paw˰-iˬ maˬ ahˇ-eu gaˇ kawˆ naw ma˰ siˬ duˬ lu˰ meh .
62003006	K'oeˇ miˇ neh , Ka li la˰ k'oeˇ k'aˇ jawˇ-eu tsawˇ haˬ-aˬ , iˬ baˇ maˬ paˇ mˇ meh . Ehˇ k'aw˰ , iˬ baˇ k'aˇ mˇ doˆ le˰-eu tsawˇ haˬ-aˬ , Ka li-ahˇ tiˬ jawˇ-iˬ maˬ siˬ maˬ mawˇ haw-euˬ tsawˇ haˬ pyeu˰-eu meh .
62003007	Ngaˇ gaˬ dui dui-eu zaˬ deuˬ-oˇ , tsawˇ haˬ tiˬ g'aˬ neh-iˬ naw ma˰-ahˇ mehˇ shuiˇ taˬ bi shuiˇ tawˆ . Yaw tsaˬ yaw dawˇ jeˬ-ahˇ k'aˇ mˇ-eu tsawˇ haˬ-aˬ , Ka li tsaˬ-eu dawˇ-eu lo˰-ehˇ yawˬ ha k'aw˰ tsaˬ-eu dawˇ-eu meh .
62003008	Iˬ baˇ k'aˇ mˇ daˆ le˰-eu tsawˇ haˬ-aˬ , Neh˰ sahˬ paˬ-ahˇ ta˰-eu tsawˇ haˬ meh . Aˬ jeˬ miˇ neh ehˇ naˇ , Neh˰ sahˬ paˬ-aˬ , aˇ dahˬ beh ngeh neh iˬ baˇ mˇ daˆ la˰-euˬ meh . K'oeˇ baˬ da neh , Miˬyehˇ-euˬ Zaˬmaˇ oe-euˬ meh . Neh˰ sahˬ paˬ neh mˇ taˬ-euˬ jeˬ-ahˇ laˆ cawˆ-eu g'aˇ duˬ oe-euˬ jeˬ pyeu˰-eu meh .
62003009	Miˬyehˇ-euˬ zaˬ pyeu˰ laˇ-euˬ tsawˇ haˬ aˬ geuˬ g'aˬ maˬ kaˬ , iˬ baˇ maˬ paˇ mˇ meh . Aˬ jeˬ miˇ neh ehˇ naˇ , Miˬyehˇ-euˬ shehˆ dzeu˰ aˬ yaw˰-euˬ la˰ k'oeˇ ahˇ-eu meh . Miˬyehˇ-aˬ , aˬ yaw˰-euˬ aˬ da pyeu˰-eu baˬ da neh , aˬ yaw˰ iˬ baˇ maˬ paˇ mˇ daˆ le˰ nya meh .
62003010	Miˬyehˇ-euˬ zaˬ hawˇ-eu Neh˰ sahˬ paˬ-euˬ zaˬ yaw kaˬ k'oeˇ naˆ ni beu gaˇ-eu meh . Yaw tsaˬ yaw dawˇ jeˬ maˬ mˇ-ehˇ , Ka li zaˬ cawˬ cawˬ maˬ gaˬ-eu tsawˇ haˬ-aˬ , Miˬyehˇ-euˬ zaˬ maˬ ngeuˇ-a .
62003011	Aˇ dahˬ beh ngeh neh naw ma˰ ya gaˬ taˬ-euˬ guiˬ lahˬ dawˬ-aˬ , aˬ dui tiˬ g'aˬ tiˇ g'aˬ ya gaˬ meh lehˇ ehˇ-eu k'oeˇ dawˬ meh .
62003012	Aˬ dui-aˬ , Gaˬiˇnaˆ lo˰-ehˇ maˬ ya g'eh-a . Aˬ yaw˰-aˬ , Haiˬ dui dui-eu G'aˬ-ahˇ ta˰-eu tsawˇ haˬ pyeu˰-awˇ , aˬ yaw˰-euˬ aˬ nyiˇ tsi tsi ni g'eh-eu Aˬbeˬlaˆ-ahˇ se h˰-euˬ meh . Aˬ jeˬ miˇ neh yawˬ ha-euˬ aˬ nyiˇ-ahˇ seh˰-euˬ ta . Aˬ yaw˰ neh mˇ-euˬ jeˬ lehˬ-awˇ , aˬ yaw˰-euˬ aˬ nyiˇ neh mˇ-euˬ jeˬ tsaˬ-eu miˇ neh seh˰-euˬ meh .
62003013	K'oeˇ miˇ neh aˬ yui˰ aˬ nyiˇ Ka li zaˬ deuˬ-oˇ , miˇ tsaˬ zaˬ deuˬ naw ma˰-ahˇ muiˇ gaˇ taˬ zahˬ leˇ .
62003014	Aˬ dui-aˬ , shiˇ-eu jeˬ la˰ k'oeˇ neh doˆ dzeuˇ laˇ-awˇ , deh˰-eu jeˬ la˰ k'oeˇ uˇ keuˆ laˇ taˬ-euˬ ma lehˇ siˬ nya-eu ma . Aˬ dui Ka li zaˬ cawˬ cawˬ gaˬ lu˰-eu miˇ neh , k'oeˇ lo˰-ehˇ ehˇ tsehˆ nya-eu ma . G'oeˇ-eu gaˬ-eu jeˬ maˬ ahˇ-eu tsawˇ haˬ-aˬ , shiˇ-eu jeˬ-euˬ baoˬ uˬ moˆ jawˇ lu˰-a siˬ .
62003015	Yawˬ ha-euˬ cawˬ pyeu˰-eu Ka li zaˬ deuˬ-ahˇ bye-eu tsawˇ haˬ-aˬ , aˬ cawˬ-ahˇ seh˰ gaˇ duˇ-eu meh . Aˬ cawˬ-ahˇ seh˰-eu tsawˇ haˬ-aˬ , yawˬ ha la˰ k'oeˇ mˬ maˬ maˬ byaˆ zaˇ ziˆ deh˰-eu jeˬ-ahˇ maˬ za nya-a lehˇ naw ma˰ siˬ nya meh .
62003016	Aˬ dui g'aˇ duˬ Ka li shiˇ dah-euˬ miˇ neh , g'oeˇ-eu gaˬ-eu jeˬ lehˇ ehˇ-eu-aˬ , k'oeˇ lo˰-ehˇ g'eh gaˇ ehˇ-eu meh lehˇ aˬ dui siˬ nya-eu ma . Aˬ dui k'aw˰ , aˬ dui-euˬ tsawˇ haˬ pyeu˰-eu jah-eu tsawˇ haˬ deuˬ g'aˇ duˬ shiˇ dah-eu tsaˬ meh .
62003017	Smˇ muiˬ smˇ baw tiˬ g'aˬ-aˬ , shaˬ-eu zahˬ-eu aˬ yui˰ aˬ nyiˇ tiˬ g'aˬ-ahˇ mawˇ lu˰ k'aw˰ , g'awˬ shaˬ gaˬ-eu nui ma maˬ ahˇ naˇ , Ka li zaˬ ma lehˇ aˬ joˆ-ehˇ ehˇ nya nmˇ .
62003018	Ngaˇ gaˬ dui dui-eu zaˬ deuˬ-oˇ , aˬ dui-euˬ g'oeˇ-eu gaˬ-eu heu-aˬ , mehˬ boeˬ neh teh˰-ehˇ gaˬ-eu jeˬ taˬ bi pyeu˰ . Maˇ jawˆ ni g'eh-eu g'oeˇ-eu gaˬ-eu jeˬ bi pyeu˰-awˇ , mˇ-eu shaˇ-eu la˰ k'oeˇ bi doˆ laˇ-awˬ .
62003019	Aˬ dui-euˬ g'oeˇ-eu gaˬ-eu jeˬ heu maˇ jawˆ ni g'eh-eu baˬ da neh , yawˬ ha yaw tsaˬ yaw dawˇ jeˬ-ahˇ ta˰-eu gaˇ kawˆ yawˬ haˇ yawˬ ha siˬ laˇ teh˰-a . K'oeˇ baˬ da neh Miˬyehˇ mehˬ shi aˬ dui nui ma zi˰ dah ni jaˆ teh˰-a .
62003020	Aˬ dui-euˬ nui ma aˬ dui-ahˇ iˬ baˇ taˬ k'aˇ za ngeh , Miˬyehˇ-aˬ , aˬ dui-euˬ nui ma naˆ maˬ tseˇ huiˬ dzehˬ mahˇ dzehˬ-awˇ dawˬ tawˆ lu˰-ahˇ siˬ nya meh lehˇ aˬ dui noeˬ duˬ k'aˇ za-eu ma .
62003021	K'oeˇ miˇ neh ngaˇ gaˬ dui dui-eu cawˬ deuˬ-oˇ , aˬ dui-euˬ nui ma aˬ dui-ahˇ iˬ baˇ taˬ k'aˇ maˬ za naˇ , Miˬyehˇ mehˬ shi aˬ dui nui ma zi˰ dah ni jaˆ-eu ma .
62003022	Aˬ yaw˰-euˬ dawˬ-ahˇ aˬ dui naˇ ha˰ geu˰-awˇ , aˬ yaw˰ nui k'ahˇ shiˇ-eu jeˬ aˬ dui mˇ-eu miˇ neh , aˬ yaw˰-ahˇ k'aˇ shaˇ-eu jeˬ aˬ dui za-eu ma .
62003023	Aˬ yaw˰ neh aˬ dui-ahˇ bi˰-euˬ dawˬ-aˬ , aˬ yaw˰-euˬ Zaˬmaˇ Yeˬsuˇ Ka li-ahˇ jah-awˇ , Ka li neh dawˬ bi˰ taˬ-euˬ lo˰-ehˇ tiˬ g'aˬ tiˇ g'aˬ gaˬ-awˬ lehˇ ehˇ-eu k'oeˇ dawˬ meh .
62003024	Miˬyehˇ neh bi˰-euˬ dawˬ-ahˇ k'aˇ naˇ haˬ geu˰-eu tsawˇ haˬ-aˬ , Miˬyehˇ-euˬ la˰ k'oeˇ jawˇ-eu tsawˇ haˬ pyeu˰-awˇ , Miˬyehˇ k'aw˰ , aˬ yaw˰-euˬ la˰ k'oeˇ jawˇ-eu meh . Miˬyehˇ neh bi˰ le˰-euˬ Yaw sahˇ Miˬyehˇ baˬ da neh , Miˬyehˇ a dui-euˬ la˰ k'oeˇ jawˇ meh lehˇ aˬ dui siˬ duˬ-eu ma .
62004001	Ngaˇ gaˬ dui dui-eu cawˬ deuˬ-oˇ , Yaw sahˇ Miˬyehˇ za-euˬ tsawˇ haˬ ma lehˇ k'aˇ ehˇ laˇ gaˇ naw ma˰ maˬ jah ni , aˬ yaw˰ ma˰ za-euˬ yaw sahˇ k'oeˇ Miˬyehˇ jawˇ gaˇ neh oe-euˬ nga loˇ lehˇ jeˬ huˬ lawˬ haw-awˬ . Aˬ jeˬ miˇ neh ehˇ naˇ , Miˬyehˇ g'aˇ duˬ ngehˬ dah-eu maˬ ngeuˇ-eu tsawˇ haˬ deuˬ miˇ tsaˬ doe ni iˇ byah taˬ-euˬ meh .
62004002	Maˇ maˇ ni Miˬyehˇ-euˬ Yaw sahˇ ngeuˇ-eu maˬ ngeuˇ-eu naw ma˰ heu lo˰-ehˇ siˬ duˬ nya teh˰-a . Yeˬsuˇ Ka li-aˬ , maˇ maˇ ni tsawˇ haˬ zaˬ-euˬ shiˬ shaˬ jiˇ pi-awˇ oe-euˬ meh lehˇ k'aˇ ehˇ-eu tsawˇ haˬ-aˬ , Miˬyehˇ jawˇ gaˇ neh oe-euˬ Yaw sahˇ za taˬ-euˬ tsawˇ haˬ pyeu˰-eu meh .
62004003	Ehˇ k'aw˰ , k'oeˇ lo˰-ehˇ maˬ ngeuˇ-a lehˇ ehˇ-eu tsawˇ haˬ-aˬ , Miˬyehˇ jawˇ gaˇ neh oe-euˬ Yaw sahˇ za-euˬ tsawˇ haˬ maˬ ngeuˇ-a . Aˬ yaw˰ za-euˬ yaw sahˇ k'oeˇ-aˬ , Ka li-ahˇ Muiˇ-eu g'aˬ jawˇ gaˇ neh oe-euˬ yaw sahˇ pyeu˰-eu meh . Aˬ yaw˰ oe teh˰-a lehˇ naw ma˰ ya gaˬ taˬ-euˬ meh . Nymˬ-mˇ aˬ yaw˰ miˇ tsaˬ heu k'oeˇ taˆ oe keuˆ taˬ-euˬ meh .
62004004	Ehˇ k'aw˰ , ngaˇ gaˬ dui dui-eu zaˬ deuˬ-oˇ , naw ma˰-aˬ , Miˬyehˇ-ahˇ ta˰-eu tsawˇ haˬ pyeu˰-awˇ , Miˬyehˇ g'aˇ duˬ ngehˬ dah-eu maˬ ngeuˇ-eu tsawˇ haˬ k'oeˇ deuˬ-ahˇ g'aˬ leˇ-euˬ meh . Aˬ jeˬ miˇ neh ehˇ naˇ , naw ma˰ la˰ k'oeˇ jawˇ lu˰-eu Yaw sahˇ-aˬ , miˇ tsaˬ heu-ahˇ ta˰-eu tsawˇ haˬ deuˬ la˰ k'oeˇ jawˇ lu˰-eu yaw sahˇ naˆ maˬ tseˇ baoˬ ahˇ dzehˬ-eu meh .
62004005	Miˬyehˇ g'aˇ duˬ ngehˬ dah-eu maˬ ngeuˇ-eu tsawˇ haˬ k'oeˇ deuˬ miˇ tsaˬ heu-ahˇ ta˰-eu gaˇ kawˆ ja gaˇ , miˇ tsaˬ zaˬ deuˬ naˇ haˬ geu˰-eu meh . Aˬ jeˬ miˇ neh ehˇ naˇ , aˬ yaw˰ ma˰-aˬ , miˇtsaˬ heu-ahˇ ta˰-eu tsawˇ haˬ deuˬ pyeu˰-eu meh .
62004006	Ehˇ k'aw˰ , aˬ dui-aˬ , Miˬyehˇ-ahˇ ta˰-eu ma . Miˬyehˇ-ahˇ k'aˇ siˬ nya-eu tsawˇ haˬ-aˬ , nga ma˰-euˬ ehˇ dawˬ naˇ haˬ geu˰-eu meh . Miˬyehˇ-ahˇ maˬ k'aˇ ta˰-eu tsawˇ haˬ-aˬ , nga ma˰-euˬ ehˇ dawˬ maˬ naˇ haˬ geu˰-a . K'oeˇ gaˇ haw-awˇ , ngeuˇ-eu Yaw sahˇ hawˇ-eu maˬ ngeuˇ-eu yaw sahˇ-ahˇ aˬ dui tseˇ paˆ geu˰ nya teh˰-a .
62004007	Ngaˇ gaˬ dui dui-eu cawˬ deuˬ-oˇ , aˬ dui tiˬ g'aˬ tiˇ g'aˬ gaˬ kaˇ-euˇ . Aˬ jeˬ miˇ neh ehˇ naˇ , g'oeˇ-eu gaˬ-eu jeˬ-aˬ , Miˬyehˇ jawˇ gaˇ neh doˆ le-euˬ meh . G'oeˇ-eu gaˬ-eu jeˬ k'aˇ ahˇ-eu tsawˇ haˬ-aˬ , Miˬyehˇ-euˬ zaˬ pyeu˰-awˇ , Miˬyehˇ-ahˇ siˬ nya-eu meh .
62004008	G'oeˇ-eu gaˬ-eu jeˬ maˬ k'aˇ ahˇ-eu tsawˇ haˬ-aˬ , Miˬyehˇ-ahˇ maˬ siˬ nya-a . Aˬ jeˬ miˇ neh ehˇ naˇ , Miˬyehˇ-aˬ g'oeˇ-eu gaˬ-eu jeˬ pyeu˰-eu meh .
62004009	Miˬyehˇ-aˬ , aˬ yaw˰-euˬ Zaˬmaˇ tiˬ g'aˬ teh˰-ehˇ jawˇ-eu k'aw˰ , Zaˬmaˇ baˬ da neh aˬ dui deh˰-eu jeˬ za nya ni miˇ tsaˬ k'oeˇ taˆ k'ehˇ g'eh le-awˇ , aˬ yaw˰-euˬ g'oeˇ-eu gaˬ-eu jeˬ aˬ dui-ahˇ bi mawˇ la˰-euˬ meh .
62004010	G'oeˇ-eu gaˬ-eu jeˬ-aˬ , heu lo˰-ehˇ meh . Aˬ dui Miˬyehˇ-ahˇ gaˬ-euˬ maˬ ngeuˇ . Aˬ yaw˰ aˬ dui-ahˇ gaˬ-awˇ , aˬ dui-euˬ iˬ baˇ bi pi dzeh le-eu g'aˇ duˬ aˬ yaw˰-euˬ Zaˬmaˇ-ahˇ k'ehˇ g'eh le˰-euˬ meh .
62004011	Ngaˇ gaˬ dui dui-eu cawˬ deuˬ-oˇ , Miˬyehˇ aˬ dui-ahˇ k'oeˇ naˆ ni gaˬ gaˇ keuˆ-eu-aˬ , aˬ dui tiˬ g'aˬ tiˇ g'aˬ gaˬ-eu tsaˬ teh˰-a .
62004012	Tsawˇ haˬ tiˬ g'aˬ-iˬ Miˬyehˇ-ahˇ maˬ mawˇ haw-aˬ . Ehˇ k'aw˰ , aˬ dui tiˬ g'aˬ tiˇ g'aˬ gaˬ naˇ , aˬ dui la˰ k'oeˇ Miˬyehˇ jawˇ-awˇ , aˬ yaw˰-euˬ g'oeˇ-eu gaˬ-eu jeˬ aˬ dui la˰ k'oeˇ byah laˇ teh˰-a .
62004013	Miˬyehˇ-euˬ la˰ k'oeˇ aˬ dui jawˇ lu˰-awˇ , aˬ dui-euˬ la˰ k'oeˇ k'aw˰ aˬ yaw˰ jawˇ lu˰-eu yaw duˬ baw-eu ma . Aˬ jeˬ miˇ neh ehˇ naˇ , aˬ dui-ahˇ aˬ yaw˰-euˬ Yaw sahˇ Miˬyehˇ bi˰ la˰-euˬ meh .
62004014	Miˬyehˇ neh aˬ yaw˰-euˬ Zaˬmaˇ-ahˇ miˇ tsaˬ heu-ahˇ Ka k'o˰-eu g'aˬ bi geu˰-eu lehˇ k'ehˇ g'eh le˰-euˬ gaˇ aˬ dui k'aˇ ya mawˇ-euˬ lo˰-ehˇ aˬ cawˬ-ahˇ ja mehˬ-eu ma .
62004015	Yeˬsuˇ-aˬ , Miˬyehˇ-euˬ Zaˬmaˇ meh lehˇ k'aˇ ehˇ-eu tsawˇ haˬ-aˬ , Miˬyehˇ-euˬ la˰ k'oeˇ jawˇ-eu tsawˇ haˬ pyeu˰-awˇ , Miˬyehˇ k'aw˰ , aˬ yaw˰-euˬ la˰ k'oeˬ jawˇ-eu meh .
62004016	K'oeˇ miˇ neh , Miˬyehˇ neh aˬ dui-ahˇ gaˬ-euˬ g'oeˇ-eu gaˬ-eu jeˬ k'oeˇ-ahˇ aˬ dui siˬ nya-awˇ jah-eu ma . Miˬyehˇ-aˬ , g'oeˇ-eu gaˬ-eu jeˬ pyeu˰-eu meh . G'oeˇ-eu gaˬ-eu jeˬ la˰ k'oeˇ k'aˇ jawˇ-eu tsawˇ haˬ-aˬ , Miˬyehˇ-euˬ la˰ k'oeˇ jawˇ-awˇ , Miˬyehˇ k'aw˰ , aˬ yaw˰-euˬ la˰ k'oeˇ jawˇ-eu meh .
62004017	Yaˇ k'aˬ daˇ-eu aˇ nah-ahˇ aˬ dui nui ma zi˰ dah ni jaˆ ni , aˬ dui la˰ k'oeˇ g'oeˇ-eu gaˬ-eu jeˬ bi byah laˇ-euˬ meh . Aˬ dui nui ma zi˰ dah ni jaˆ ma . Aˬ jeˬ miˇ neh ehˇ naˇ , aˬ dui miˇ tsaˬ k'oeˇ taˆ deh˰-eu heu-aˬ , Ka li aˬ yaw˰ miˇ tsaˬ k'oeˇ taˆ deh˰ ya˰-euˬ lo˰-ehˇ tiˬ kawˆ ma .
62004018	G'oeˇ-eu gaˬ-eu jeˬ la˰ k'oeˇ , guˆ-eu jeˬ maˬ ahˇ-a . Byah-eu g'oeˇ-eu gaˬ-eu jeˬ-aˬ , guˆ-eu nui ma bi byoˆ-iˇ-eu meh . K'oeˇ miˇ neh , guˆ-eu nui ma ahˇ-eu tsawˇ haˬ la˰ k'oeˇ g'oeˇ-eu gaˬ-eu jeˬ maˬ byah laˇ nya-a . Aˬ jeˬ miˇ neh ehˇ naˇ , guˆ-eu jeˬ-aˬ , k'ehˬ-eu k'aˆ-eu jeˬ-ahˇ ya daˬ lu˰ gaˇ duˇ-eu meh .
62004019	Miˬyehˇ aˬ dui-ahˇ jeˬ hu gaˬ-euˬ miˇ neh , aˬ dui aˬ yaw˰-ahˇ gaˬ-awˇ , tiˬ g'aˬ tiˇ g'aˬ gaˬ-eu ma .
62004020	Tsawˇ haˬ tiˬ g'aˬ Miˬyehˇ-ahˇ gaˬ ma lehˇ ehˇ k'aw˰ , Ka li zaˬ cawˬ cawˬ maˬ gaˬ naˇ , jaˬ myaw˰ myaw˰-eu tsawˇ haˬ meh . Aˬ jeˬ miˇ neh ehˇ naˇ , yawˬ ha ya mawˇ lu˰-eu Ka li zaˬ cawˬ cawˬ maˬ gaˬ naˇ , maˬ ya mawˇ-eu Miˬyehˇ-ahˇ aˬ joˆ-ehˇ gaˬ nmˇ .
62004021	Ka li neh aˬ dui-ahˇ bi˰ taˬ ya˰-euˬ dawˬ-aˬ , heu lo˰-ehˇ meh . Miˬyehˇ-ahˇ gaˬ-eu tsawˇ haˬ-aˬ , Ka li zaˬ cawˬ cawˬ ya gaˬ meh .
62005001	Yeˬsuˇ-ahˇ Ka li meh lehˇ k'aˇ jah-eu tsawˇ haˬ-aˬ , Miˬyehˇ-euˬ zaˬ pyeu˰-eu meh . Aˬ da-ahˇ k'aˇ gaˬ-eu tsawˇ haˬ-aˬ , aˬ da-euˬ zaˬ-ahˇ k'aw˰ gaˬ-eu meh .
62005002	Aˬ dui Miˬyehˇ-ahˇ gaˬ-awˇ aˬ yaw˰-euˬ ehˇ dawˬ naˇ haˬ-eu k'oeˇ-aˬ , Miˬyehˇ-euˬ zaˬ deuˬ-ahˇ aˬ dui gaˬ-eu jeˬ pyeu˰-eu meh lehˇ siˬ nya-eu ma .
62005003	Aˬ dui Miˬyehˇ-ahˇ gaˬ-eu lehˇ ehˇ-eu k'oeˇ-aˬ , aˬ yaw˰-euˬ dawˬ-ahˇ naˇ haˬ geu˰ gaˇ ehˇ-eu meh . Aˬ yaw˰-euˬ dawˬ-aˬ , aˬ dui maˬ caw teh nya paˬ-ehˇ shaˬ-eu jeˬ maˬ ngeuˇ-a .
62005004	Aˬ jeˬ miˇ neh ehˇnaˇ , Miˬyehˇ-euˬ zaˬ aˬ geu g'aˬ maˬ kaˬ , miˇ tsaˬ heu-ahˇ g'aˬ leˇ nya-eu meh . Aˬ dui-euˬ jah-eu jeˬ baˬ da neh miˇ tsaˬ heu-ahˇ aˬ dui g'aˬ leˇ-eu ma .
62005005	Miˇ tsaˬ heu-ahˇ g'aˬ leˇ-eu aˬ suˇ g'aˬ jawˇ ta . Yeˬsuˇ-ahˇ Miˬyehˇ-euˬ Zaˬmaˇ meh lehˇ jah-eu tsawˇ haˬ teh˰-ehˇ miˇ tsaˬ-ahˇ g'aˬ leˇ-eu meh .
62005006	Iˇ cu˰ hawˇ-eu shiˬ nehˬ-ehˇ oe-euˬ g'aˬ-aˬ , Yeˬsuˇ Ka li meh . Iˇ cu˰ nehˬ-ehˇ teh˰-ehˇ aˬ yaw˰ oe-euˬ maˬ ngeuˇ-a . Iˇ cu˰ hawˇ-eu shiˬ heu nyi jeˬ lu˰ nehˬ-ehˇ oe-euˬ meh . K'oeˇ lo˰-ehˇ oe-euˬ maˇ maˇ ni ngeuˇ meh lehˇ Yaw sahˇ Miˬyehˇ saˇ kiˇ kamˬ-eu meh . Aˬ jeˬ miˇ neh ehˇ naˇ , Yaw sahˇ Miˬyehˇ-aˬ yaw tsaˬ yaw dawˇ meh .
62005007	Gaˇ kawˆ heu-ahˇ saˇ kiˇ kamˬ-eu smˇ jeˬ jaˆ-eu meh .
62005008	Yaw sahˇ Miˬyehˇ , iˇ cu˰ , shiˬ , heu smˇ jeˬ meh . Heu smˇ jeˬ lu˰ saˇ kiˇ kamˬ-eu tiˬ hmˬ teh˰ meh .
62005009	Tsawˇ haˬ zaˬ saˇ kiˇ kamˬ gaˇ aˬ dui jah-eu-aˬ , Miˬyehˇ saˇ kiˇ kamˬ gaˇ aˇ naˆ ni paˇ jah paˬ nga . Aˬ yaw˰-euˬ Zaˬmaˇ gaˇ kawˆ Miˬyehˇ-euˬ mawˇ do saˇ kiˇ kamˬ taˬ-euˬ meh .
62005010	Miˬyehˇ-euˬ Zaˬmaˇ-ahˇ k'aˇ jah-eu tsawˇ haˬ-euˬ nui ma la˰ k'oeˇ , Miˬyehˇ neh saˇ kiˇ kamˬ taˬ-euˬ jeˬ ahˇ-eu meh . Ehˇ k'aw˰ , Miˬyehˇ-ahˇ maˬ jah-eu tsawˇ haˬ-aˬ , Miˬyehˇ jaˬ myaw˰ myaw˰-euˬ meh lehˇ bi doˆ laˇ ni jahˇ gaˇ duˇ-eu meh . Aˬ jeˬ miˇ neh ehˇ naˇ , Miˬyehˇ neh aˬ yaw˰-euˬ Zaˬmaˇ gaˇ kawˆ ehˇ taˬ-euˬ dawˬ-ahˇ aˬ yaw˰ maˬ jah-a .
62005011	Saˇ kiˇ kamˬ-euˬ dawˬ k'oeˇ-aˬ , heu lo˰-ehˇ meh . Miˬyehˇ aˬ dui-ahˇ mˬ maˬ maˬ byaˆ zaˇ ziˇ deh˰-eu jeˬ bi˰ laˬ-euˬ meh . Mˬ maˬ maˬ byaˆ zaˇ ziˇ deh˰-eu jeˬ k'oeˇ-aˬ , Zaˬmaˇ-ahˇ neh oe-euˬ meh .
62005012	Zaˬ maˇ-ahˇ k'aˇ ha geu˰-euˬ tsawˇ haˬ-aˬ , deh˰-eu jeˬ za-eu meh . Miˬyehˇ-euˬ Zaˬ maˇ-ahˇ maˬ k'aˇ ha geu˰-eu tsawˇ haˬ-aˬ , deh˰-eu jeˬ maˬ za-a .
62005013	Miˬyehˇ-euˬ Zaˬmaˇ-ahˇ jah-eu tsawˇ haˬ deuˬ pyeu˰-eu naw ma˰ , yawˬ ha mˬ maˬ maˬ byaˆ zaˇ ziˇ deh˰-eu jeˬ za-euˬ gaˇ kawˆ siˬ nya ni , ngaˇ naw ma˰-ahˇ sahˬ bo˰ bo˰ ahˇ la˰-euˬ jeˬ pyeu˰-eu ma .
62005014	Miˬyehˇ mehˬ shi aˬ dui-euˬ nui ma zi˰ dah ni jaˆ lu˰ ma . Aˬ jeˬ miˇ neh ehˇ naˇ , aˬ yaw˰ nui ma tsaˬ-eu lo˰-ehˇ aˬ dui shaˇ naˇ , aˬ dui k'aˇ shaˇ-eu jeˬ-ahˇ aˬ yaw˰ naˇ haˬ nehˬ la˰ teh˰-a lehˇ aˬ dui jah duˬ taˬ-euˬ ma .
62005015	Aˬ dui k'aˇ shaˇ ngeh aˬ yaw˰ naˇ haˬ nehˬ la˰ meh lehˇ aˬ dui siˬ duˬ taˬ-euˬ miˇ neh , aˬ dui neh aˬ yaw˰-ahˇ k'aˇ shaˇ-euˬ jeˬ bi˰ la˰ meh lehˇ aˬ dui siˬ nya-eu ma .
62005016	Yawˬ ha-euˬ cawˬ Ka li zaˬ tiˬ g'aˬ na shiˇ gaˇ maˬ keuˆ-eu iˬ baˇ mˇ-euˬ ya mawˇ naˇ , Miˬyehˇ-ahˇ guiˬ lahˬ shaˇ-eu tsaˬ meh . Miˬyehˇ aˬ yaw˰-ahˇ deh˰-eu sa˰ laˇ bi˰ nehˬ teh˰-a . Heu-aˬ , shiˇ gaˇ maˬ keuˆ-eu iˬ baˇ mˇ-euˬ jeˬ-ahˇ ehˇ-eu ma . Shiˇ gaˇ keuˆ-eu iˬ baˇ mˇ-euˬ jeˬ k'aw˰ jaˆ-eu meh . K'oeˇ-euˬ g'aˇ duˬ naw ma˰ Miˬyehˇ-ahˇ guiˬ lahˬ shaˇ-awˬ lehˇ ngaˇ maˬ ehˇ .
62005017	K'aˇ mˇ k'aˇ shaˇ lehˬ-euˬ jeˬ dawˬ tawˆ lu˰ iˬ baˇ meh . Ehˇ k'aw˰ , shiˇ gaˇ maˬ keuˆ-eu iˬ baˇ lehˇ baw-eu meh .
62005018	Miˬyehˇ-euˬ zaˬ tiˬ g'aˬ-iˬ iˬ baˇ mˇ mˇ-ehˇ maˬ deh˰-a lehˇ aˬ dui siˬ nya meh . Aˬ jeˬ miˇ neh ehˇ naˇ , Miˬyehˇ-euˬ Zaˬmaˇ aˬ yaw˰-ahˇ haw teˬ haw piˇ lu˰-eu miˇ neh , Haiˬ dui dui-eu G'aˬ aˬ yaw˰-ahˇ maˬ laˆ ciˆ leˇ nya-a .
62005019	Miˇ tsaˬ zaˬ dawˬ tawˆ lu˰ Haiˬ dui dui-eu G'aˬ uˆ lahˇ-eu uˬ moˆ jawˇ lu˰ k'aw˰ , aˬ dui-aˬ Miˬyehˇ-ahˇ ta˰-eu tsawˇ haˬ ma lehˇ aˬ dui siˬ nya-eu ma .
62005020	Maˇ maˇ ni g'eh-eu Miˬyehˇ-ahˇ aˬ dui siˬ nya laˇ ni , Miˬyehˇ-euˬ Zaˬmaˇ oe-awˇ noeˬ siˬ noeˬ mawˇ nya-eu tsawˇ gahˇ bi˰ la˰-euˬ meh lehˇ aˬ dui siˬ nya ma . Aˬ yaw˰-euˬ Zaˬmaˇ Yeˬsuˇ Ka li la˰ k'oeˇ aˬ dui jawˇ lu˰-eu miˇ neh , maˇ maˇ ni g'eh-eu Miˬyehˇ la˰ k'oeˇ aˬ dui jawˇ lu˰-eu ma . Heu-aˬ , maˇ maˇ ni g'eh-eu Miˬyehˇ hawˇ-eu mˬ maˬ maˬ bya˰ zaˇ ziˇ deh˰-eu jeˬ pyeu˰-eu meh .
62005021	Ngaˇ gaˬ dui dui-eu zaˬ deuˬ-oˇ , maˬ ngeuˇ-eu miˬ yehˇ deuˬ jawˇ paw maˬ ya pyawˇ-iˇ ni , yawˬ haˇ yawˬ ha yahˇ dui dui-awˬ .
63001001	Tsawˇ mawˬ tsawˇ k'aˆ pyeu˰-eu ngaˇ , Ngaˇ maˇ maˇ ni gaˬ dui dui-eu Miˬyehˇ neh tseˇ doˆ-euˬ zaˬ miˬ zaˬ hawˇ-eu aˬ yaw˰-euˬ zaˬ deuˬ jawˇ gaˇ sahˬ bo˰ heu ta˰ bo˰ ahˇ la˰-eu ma . Ngaˇ teh˰-ehˇ maˬ ngeuˇ ni , yaw tsaˬ yaw dawˇ jeˬ-ahˇ k'aˇ siˬ nya-eu tsawˇ haˬ dawˬ tawˆ lu˰ naw ma˰-ahˇ gaˬ-eu meh .
63001002	Aˬ jeˬ miˇ neh ehˇ naˇ , yaw tsaˬ yaw dawˇ jeˬ aˬ dui-euˬ la˰ k'oeˇ ahˇ-awˇ , mˬ maˬ maˬ byaˆ zaˇ ziˇ aˬ dui jawˇ gaˇ jaˆ teh˰-a .
63001003	Aˬda Miˬyehˇ hawˇ-eu Aˬda Miˬyehˇ-euˬ Zaˬmaˇ Yeˬsuˇ Ka li neh bi˰ le˰-euˬ guiˬ lahˬ yaw dzahˇ maˬ ehˇ , g'awˬ shaˬ gaˬ nehˬ la˰-eu jeˬ maˬ ehˇ , nui saˇ o˰-eu jeˬ maˬ ehˇ , aˬ dui k'oeˇ taˆ jaˆ-awˇ , k'oeˇ smˇ jeˬ lu˰ , yaw tsaˬ yaw dawˇ jeˬ hawˇ-eu g'oeˇ-eu gaˬ-eu jeˬ la˰ k'oeˇ aˬ dui-ahˇ o˰ lu˰-uˇ .
63001004	Aˬda Miˬyehˇ neh dawˬ k'aˇ bi˰ taˬ-euˬ lo˰-ehˇ , nawˬ-euˬ zaˬ tiˬ paˆ na deuˬ yaw tsaˬ yaw dawˇ jeˬ la˰ k'oeˇ jawˇ lu˰ gaˇ ya siˬ ya mawˇ-euˬ miˇ neh ngaˇ laˬ k'aˬ cehˇ dui dui-eu ma .
63001005	Ngaˇ gaˬ dui dui-eu zaˬ miˬ zaˬ-oˇ , nawˬ-ahˇ ngaˇ heu lo˰-ehˇ shaˇ-eu ma . Aˬ dui tiˬ g'aˬ tiˇ g'aˬ gaˬ kaˇ-euˇ . Ngaˇ nawˬ-ahˇ dawˬ yaw shui˰ bo˰ ahˇ la˰-euˬ maˬ ngeuˇ . Aˇ dahˬ beh ngeh neh aˬ dui-ahˇ bi˰ la˰-euˬ dawˬ k'oeˇ dawˬ bo˰ ahˇ la˰-eu ma .
63001006	G'oeˇ-eu gaˬ-eu jeˬ lehˇ ngaˇ ehˇ lu˰-eu heu-aˬ , Miˬyehˇ-euˬ dawˬ-ahˇ naˇ haˬ geu˰ gaˇ ehˇ maw˰-eu ma . Naw ma˰ dawˬ tawˆ lu˰ aˇ dahˬ beh ngeh neh ya gaˬ taˬ-euˬ dawˬ heu dawˬ-aˬ , naw ma˰ dawˬ tawˆ lu˰ g'oeˇ-eu gaˬ-eu jeˬ la˰ k'oeˇ ya deh˰ meh lehˇ ehˇ-eu k'oeˇ meh .
63001007	Yeˬsuˇ Ka li tsawˇ haˬ zaˬ-euˬ shiˬ shaˬ jiˇ pi-awˇ oe-euˬ meh lehˇ maˬ ha geu˰-eu jaˬ myaw˰ mehˇ shuiˇ shuiˇ-eu tsawˇ haˬ deuˬ g'awˬ mya ni miˇ tsaˬ k'oeˇ taˆ iˇ byah taˬ-euˬ meh . K'oeˇ lo˰-ehˇ ehˇ-eu tsawˇ haˬ-aˬ , jaˬ myaw˰ mehˇ shuiˇ pyeu˰-awˇ , Ka li-ahˇ Muiˇ-eu tsawˇ haˬ meh .
63001008	K'oeˇ miˇ neh , naw ma˰ neh yawˬ ha g'aˇ duˬ mˇ-euˬ shaˇ-euˬ jeˬ yaw˰ ngeh˰-ehˇ maˬ bi pyeu˰-iˇ-ehˇ , Miˬyehˇ neh naw ma˰-ahˇ bi˰-eu lehˇ lehˬ hmˬ taˬ-euˬ jeˬ tiˬ byah tiˬ lo˰ za nya ni yaw k'aˆ k'aˆ-ehˇ yahˇ-awˬ .
63001009	Ka li neh mehˬ nehˬ tsoˆ nehˬ taˬ-euˬ jeˬ-euˬ la˰ k'oeˇ paw maˬ jawˇ ni aˇ dzeuˇ iˇ dzeuˇ-eu tsawˇ haˬ deuˬ-aˬ , Miˬyehˇ-ahˇ maˬ za-a . Mehˬ nehˬ tsoˆ nehˬ taˬ-euˬ la˰ k'oeˇ k'aˇ jawˇ-eu tsawˇ haˬ-aˬ , Aˬda Miˬyehˇ-ahˇ maˬ ehˇ , Zaˬ maˇ Miˬyehˇ-ahˇ maˬ ehˇ , za-eu meh .
63001010	K'oeˇ miˇ neh , Ka li neh mehˬ-euˬ tsoˆ-euˬ jeˬ maˬ yuˇ la˰ ni naw ma˰ jawˇ gaˇ k'aˇ laˇ-eu tsawˇ haˬ deuˬ-ahˇ iˇ kahˇ la˰ k'oeˇ taˬ ha ahˇ . Dawˬ cawˬ k'aw˰ taˬ puˬ nehˬ .
63001011	Aˬ jeˬ miˇ neh ehˇ naˇ , k'oeˇ lo˰-ehˇ g'eh-eu tsawˇ haˬ-ahˇ dawˬ cawˬ k'aˇ puˬ nehˬ-eu tsawˇ haˬ-aˬ , aˬ yaw˰ yaw haiˬ jeˬ mˇ gaˇ g'aˬ ba˰ ba˰ gaˇ duˇ-eu meh .
63001012	Ngaˇ naw ma˰-ahˇ ehˇ nehˬ maw˰-eu g'awˬ mya ni jaˆ-eu ma . Ehˇ k'aw˰ , sahˬ g'aˬ hawˇ-eu sahˬ uiˇ neh bo˰-awˇ maˬ paˇ ehˇ ma . Ngaˬ-euˬ mawˇ do naw ma˰ jawˇ gaˇ laˇ-awˇ , myaˆ pyawˬ tahˬ dzoeˇ-awˇ ehˇ nehˬ ma lehˇ noeˬ tmˬ taˬ-euˬ ma . K'oeˇ Lo˰-ehˇ ngeuˇ naˇ , aˬ dui laˬ k'aˬ cehˇ-eu jeˬ byah dzehˬ teh˰-a .
63001013	Nawˇ gaˬ dui dui-eu nawˬ-euˬ dmˇ ma-euˬ zaˬ deuˬ nawˬ-ahˇ dawˬ cawˬ puˬ ahˇ la˰-euˬ meh .
64001001	Aˬ yui˰ a˰ tsu pyeu˰-eu ngaˇ , Ngaˇ maˇ maˇ ni gaˬ dui dui-eu Gaˬyuˇ jawˇ gaˇ sahˬ bo˰ bo˰ ahˇ la˰-eu ma .
64001002	Ngaˇ gaˬ dui dui-eu cawˬ-oˇ , nawˇ-aˬ , sa˰ laˇ paw maˬ gaˇ dui dui-eu tsawˇ haˬ meh lehˇ ngaˇ siˬ nya-eu lo˰-ehˇ , yawˬ jeˬ na lu˰ la˰ k'oeˇ guiˬ lahˬ baw-awˇ , yaw muiˬ jawˇ saˇ doˆ ni ngaˇ guiˬ lahˬ shaˇ-eu ma .
64001003	Nawˇ-aˬ , aˬ myah lu˰ yaw tsaˬ yaw dawˇ jeˬ la˰ k'oeˇ deh˰-eu tsawˇ haˬ pyeu˰-eu lo˰-ehˇ , aˬ yui˰ aˬ nyiˇ Ka li zaˬ tiˬ paˆ na deuˬ ngaˇ jawˇ gaˇ oe keuˆ-awˇ , yaw tsaˬ yaw dawˇ jeˬ-ahˇ nawˇ aˇ naˆ ni saˇ jaˇ zi˰-eu gaˇ kawˆ ja mehˬ nehˬ la˰ ngeh , ngaˇ la k'aˬ cehˇ dui dui-eu ma .
64001004	Ngaˬ-euˬ zaˬ deuˬ yaw tsaˬ yaw dawˇ jeˬ la˰ k'oeˇ deh˰ lu˰ meh lehˇ ya gaˬ-eu naˆ maˬ tseˇ , ngaˇ laˬ k'aˬ cehˇ-eu nui jeˬ maˬ paˇ jaˆ miˇ-a .
64001005	Ngaˇ gaˬ dui dui-eu cawˬ-oˇ , nawˇ-aˬ , Ka li zaˬ deuˬ-ahˇ mˇ nehˬ shaˇ nehˬ-eu la˰ k'oeˇ saˇ jaˇ zi˰ dui dui-awˇ , maˬ siˬ maˬ mawˇ haw-euˬ Ka li zaˬ deuˬ-ahˇ keuˆ ni k'oeˇ lo˰-ehˇ mˇ nehˬ shaˇ nehˬ lu˰-eu meh .
64001006	Nawˬ-euˬ g'oeˇ-eu gaˬ-eu jeˬ gaˇ kawˆ , heu gaˇ jawˇ-eu Ka li zaˬ aˇ muˇ-ahˇ aˬ yaw˰ ma˰ ja mehˬ nehˬ-euˬ meh . Miˬyehˇ nui ma tsaˬ-eu lo˰-ehˇ aˬ yaw˰ ma˰ mehˬ hu paw gaˇ ma doˆ-iˇ nya ni tiˬ poˆ caw ba nehˬ-awˬ lehˇ shaˇ-eu ma .
64001007	Aˬ jeˬ miˇ neh ehˇ naˇ , Ka li-ahˇ maˬ jah-eu tsawˇ haˬ deuˬ neh caw ba-euˬ jeˬ-ahˇ aˬ yaw˰ ma˰ maˬ ha geu˰ ni Ka li-euˬ g'aˇ duˬ gaˇ mˇ-eu lehˇ aˬ yaw˰ ma˰ gaˇ ma doˆ-iˇ-euˬ meh .
64001008	Aˬ dui k'aw˰ , aˬ yaw˰ ma˰ nehˬ-ehˇ yaw tsaˬ yaw dawˇ jeˬ g'aˇ duˬ tiˬ kawˆ lo˰-ehˇ caw mˇ caw shaˇ-eu jeˬ pyeu˰ ni , aˬ dui Ka li zaˬ deuˬ aˬ yaw˰ ma˰-ahˇ ya caw ba meh .
64001009	Naw ma˰-euˬ Ka li zaˬ aˇ muˇ-ahˇ , ngaˇ sahˬ bo˰ yaw nymˇ nymˇ-ehˇ bo˰ ahˇ nehˬ-euˬ ma . Ehˇ k'aw˰ , Ka li zaˬ aˇ muˇ k'oeˇ taˆ aˬ yui˰ geu˰ maw˰-eu Daˬyawˇdaˬlaˇ k'oeˇ g'aˬ ngaˬ-euˬ dawˬ-ahˇ tiˬ paw˰-iˬ maˬ naˇ haˬ nehˬ la˰-a .
64001010	Teu miˇ neh ngaˇ laˇ naˇ , aˬ yaw˰ neh k'aˇ mˇ k'aˇ shaˇ-euˬ jeˬ-ahˇ ehˇ ma . Nga ma˰-euˬ gaˇ kawˆ ja bu ja doeˇ-euˬ jeˬ hawˇ-eu aˬ yaw˰ neh jaˬ myaw˰ k'aˇ myaw˰-euˬ jeˬ dawˬ tawˆ lu˰ ehˇ ma . K'oeˇ naˆ teh˰ maˬ ngeuˇ-a siˬ . Aˬ yui˰ a nyiˇ Ka li zaˬ deuˬ laˇ ngeh aˬ yaw˰ maˬ ha geu˰-euˬ uˬ ta˰ , k'aˇ ha geu˰ maw˰-eu tsawˇ haˬ deuˬ-ahˇ k'aw˰ laˆ tsoeˬ-awˇ , Ka li zaˬ aˇ muˇ la˰ k'oeˇ neh teh doˆ-eu lehˇ leh jeh-eu meh .
64001011	Ngaˇ gaˬ dui dui-eu cawˬ-oˇ , maˬ muiˬ-eu jeˬ-ahˇ maˬ dzaw geu˰ ni , yaw muiˬ jeˬ-ahˇ teh˰-ehˇ dzaw geu˰-awˬ . Yaw muiˬ jeˬ k'aˇ mˇ-eu tsawˇ haˬ-aˬ , Miˬyehˇ-ahˇ ta˰-eu tsawˇ haˬ pyeu˰-awˇ , maˬ muiˬ-eu jeˬ k'aˇ mˇ-eu tsawˇ haˬ-aˬ , Miˬyehˇ-ahˇ maˬ siˬ maˬ mawˇ haw-euˬ tsawˇ haˬ pyeu˰-eu meh .
64001012	Tsawˇ haˬ yawˬ g'aˬ na lu˰ , Deˬmeˬdeˬliˇ-euˬ gaˇ kawˆ yaw muiˬ jeˬ ja lu˰meh . Yaw tsaˬ yaw dawˇ jeˬ k'aw˰ , aˬ yaw˰-ahˇ yaw muiˬ meh lehˇ ehˇ-eu meh . Nga ma˰ k'aw˰ , k'oeˇ lo˰-ehˇ saˇ kiˇ kamˬ-eu ma . Nga ma˰ ehˇ-eu heu tsaˬ meh lehˇ nawˇ k'aw˰ siˬ nya lu˰ meh .
64001013	Ngaˇ nawˬ-ahˇ ehˇ nehˬ maw˰-eu g'awˬ mya ni jaˆ-eu ma . Ehˇ k'aw˰ , sahˬ g'aˬ hawˇ-eu sahˬ uiˇ neh bo˰-awˇ maˬ paˇ ehˇ ma .
64001014	G'awˬ myahˇ maˬ g'eh-ehˇ nawˬ-ahˇ ngaˇ ya tahˬ dzoeˇ-awˇ , nawˬ nehˬ-ehˇ ya ja cawˬ teh˰-a lehˇ ngaˇ noeˬ tmˬ-eu ma .
64001015	Nui saˇ o˰ lu˰-uˇ . Nawˬ-euˬ cawˬ deuˬ dawˬ tawˆ lu˰ nawˬ-ahˇ dawˬ cawˬ puˬ ahˇ la˰-euˬ meh . Aˇ nya˰-euˬ cawˬ yawˬ g'aˬ na lu˰-ahˇ ngaˇ dawˬ cawˬ puˬ ahˇ la˰-euˬ meh lehˇ tiˬ poˆ tsa˰ gaˬ nehˬ-awˬ .
65001001	Yeˬsuˇ Ka li-euˬ zaˬ k'aˆ hawˇ-eu Yaˬkoˆ-euˬ mehˇ nmˇ pyeu˰-eu ngaˇ Yuˇdaˆ , Aˬda Miˬyehˇ-euˬ g'oeˇ-eu gaˬ-eu jeˬ hawˇ-eu Yeˬsuˇ Ka li-euˬ bo saˆ haw piˇ-eu jeˬ la˰ k'oeˇ jawˇ lu˰-eu , Miˬyehˇ neh kuˇ doˆ taˬ-euˬ tsawˇ haˬ deuˬ jawˇ gaˇ sahˬ bo˰ bo˰ ahˇ la˰-eu ma .
65001002	Miˬyehˇ-euˬ g'awˬ shaˬ gaˬ-eu jeˬ , nui saˇ o˰-eu jeˬ hawˇ-eu g'oeˇ-eu gaˬ-eu jeˬ , naw ma˰ k'oeˇ taˆ tiˬ byah tiˬ lo˰ jaˆ lu˰-uˇ .
65001003	Ngaˇ gaˬ dui dui-eu aˬ yui˰ aˬ nyiˇ Ka li zaˬ deuˬ-oˇ , aˬ dui dawˬ tawˆ lu˰-ahˇ ta˰-eu ka k'o˰-eu jeˬ gaˇ kawˆ , ngaˇ k'aˇ g'eh nya-eu lo˰-ehˇ bo˰ ahˇ la˰-eu ma . Miˬyehˇ neh aˬ yaw˰-euˬ tsawˇ haˬ deuˬ-ahˇ mˬ maˬ maˬ byaˆ zaˇ ziˇ tiˬ poˆ teh˰-ehˇ bi˰-euˬ jah-eu jeˬ g'aˇ duˬ leh jeh dui dui-awˇ deuˆ ceh ceh paˬ-ehˇ g'eh-eu gaˇ kawˆ , naw ma˰-ahˇ g'aˬ bi˰-eu sahˬ bo˰ yaw kawˇ-ehˇ bo˰ paˬ-ehˇ g'eh-eu meh lehˇ ngaˇ noeˬ-eu ma .
65001004	Aˬ jeˬ miˇ neh ehˇ naˇ , Miˬyehˇ-ahˇ yaw zeu maˬ baw-eu tsawˇ haˬ tiˬ paˆ na deuˬ , aˬ dui la˰ k'oeˇ ciˬ cuˇ ni uˇ k'oeˬ laˇ taˬ-euˬ meh . Tsawˇ haˬ k'oeˇ deuˬ-aˬ , yawˬ ha maˬ tsaˬ maˬ dawˇ-eu la˰ k'oeˇ yaw deh˰ deh˰-eu jeˬ-ahˇ yaw tsaˬ yaw dawˇ jeˬ bi pyeu˰ laˇ-eu g'aˇ duˬ Miˬyehˇ-euˬ guiˬ lahˬ yaw dzahˇ-ahˇ yuˇ pyawˆ-eu uˬ ta˰ , aˬ dui-ahˇ uˆ lahˇ-eu g'aˬ hawˇ-eu aˬ dui-euˬ Sahˬpaˬ pyeu˰-eu Yeˬsuˇ Ka li-ahˇ maˬ ha geu˰-a . Aˬ yaw˰ ma˰ yaˇ k'aˬ daˇ nehˬ gaˇ ya daˬ-eu gaˇ kawˆ , aˇ hu ba neh Jaˇli˰ la˰ k'oeˇ ehˇ taˬ-euˬ jaˆ-eu meh .
65001005	Iˇsaˬleˬlaˆ tsawˇ haˬ deuˬ-ahˇ Iˇjiˇtuˆ miˇ k'ahˬ la˰ k'oeˇ neh Sahˬpaˬ Miˬyehˇ aˬ joˆ-ehˇ ka k'o˰ nehˬ-awˇ , aˇ nah ba , aˬ yaw˰ ma˰ la˰ k'oeˇ maˬ jah-eu tsawˇ haˬ deuˬ laˆ luˬ laˆ seˇ nehˬ gaˇ ya daˬ-euˬ gaˇ kawˆ heu naw ma˰ siˬ nya meh . Ehˇ k'aw˰ , ngaˇ naw ma˰-ahˇ tiˬ poˆ paˇ ja noeˬ nehˬ maw˰-eu ma .
65001006	Yawˬ ha-ahˇ bi˰ taˬ-euˬ baoˬ la˰ k'oeˇ maˬ jawˇ-ehˇ , yawˬ ha-ahˇ bi jawˇ-euˬ jawˇ duˬ-ahˇ byehˇ dzeh-euˬ mˬ taˆ g'aˬ k'ehˇ k'oeˇ deuˬ-euˬ gaˇ kawˆ shaˇ noeˬ haw sheˇ . Miˇ oˆ yaw zahˇ la˰ k'oeˇ aˬ yaw˰ ma˰-ahˇ mˬ maˬ maˬ byaˆ zaˇ ziˇ shmˇ caˆ neh pa˰ taw˰ taˬ-awˇ , aˬ yaw˰ ma˰-ahˇ yaˇ k'aˬ daˇ nehˬ-eu Aˇ nah nah huiˬ k'oeˇ Nah-ahˇ bi dawˬ-euˬ meh .
65001007	Sawˇdoˬ meuˬ , Gawˇmawˇlaˆ meuˬ hawˇ-eu dawˬ peh jaˆ-eu meuˬ k'oeˇ deuˬ-euˬ gaˇ kawˆ shaˇ noeˬ haw sheˇ . K'oeˇ gaˇ jawˇ-euˬ tsawˇ haˬ k'oeˇ deuˬ mˬ taˆ g'aˬ k'ehˇ k'oeˇ deuˬ lo˰-ehˇ deh˰-awˇ , maˬ tsaˬ maˬ dawˇ-eu la˰ k'oeˇ k'aˬ miˬ sheu-eu jeˬ hawˇ-eu bahˬ dui jaw˰ dui dui-eu jeˬ mˇ-euˬ meh . Tsawˇ haˬ zaˬ dawˬ tawˆ lu˰-ahˇ bi siˬ leˇ-eu g'aˇ duˬ , mˬ maˬ maˬ byaˆ zaˇ ziˇ miˬ dzaˬ neh aˬ yaw˰ ma˰-ahˇ k'ehˬ nehˬ k'aˆ nehˬ-euˬ meh .
65001008	K'oeˇ gaˇ duˇ ni , tsawˇ haˬ heu deuˬ k'aw˰ , yu˰ maˆ maˆ mawˇ-eu la˰ k'oeˇ yawˬ ha-euˬ g'awˇ mawˇ-ahˇ yawˬ ha iˬ baˇ mˇ-eu meh . Miˬyehˇ uˆ lahˇ-eu baoˬ-ahˇ aˬ yaw˰ ma˰ yehˬ bawˬ sehˇ lu-ehˇ g'eh-awˇ , mˬ k'oeˇ taˆ jawˇ-eu yaw sheh˰ k'ahˬ sehˇ huiˬ-eu deuˬ-ahˇ ngehˬ doeˇ ehˇ doeˇ-eu meh .
65001009	Mˬ taˆ g'aˬ k'ehˇ deuˬ la˰ k'oeˇ , aˬ cawˬ naˆ maˬ tseˇ huiˬ dzehˬ mahˇ dzehˬ-eu g'aˬ pyeu˰-eu Miˇkeˬlaˇ k'aw˰ k'oeˇ lo˰-ehˇ maˬ ehˇ-a . Moˇseˬ-euˬ g'awˇ mawˇ-ahˇ aˬ geu g'aˬ geu˰-eu tsaˬ-eu gaˇ kawˆ-ahˇ ta˰ leˇ-awˇ , Neh˰ sahˬ paˬ nehˬ-ehˇ aˬ yaw˰ ceh dzaˬ ngeh , Miˇkeˬlaˇ aˬ yaw˰ Neh˰sahˬpaˬ-ahˇ dawˬ doeˇ maˬ ngehˬ nehˬ peuˬ ni , " Sahˬpaˬ Miˬyehˇ neh bi dehˬ lu˰-uˇ " lehˇ teh˰-ehˇ ehˇ nehˬ-euˬ meh .
65001010	Ehˇ k'aw˰ , tsawˇ haˬ heu deuˬ-aˬ , yawˬ ha maˬ siˬ nya-eu yawˬ jeˬ na lu˰-ahˇ dawˬ doeˇ ngehˬ daˆ-eu meh . Bawˇ tsahˬ jeˬ zaˬ deuˬ siˬ nya-eu loˆ ni teh˰-ehˇ aˬ yaw˰ ma˰ siˬ nya-eu k'oeˇ-aˬ , aˬ yaw˰ ma˰-ahˇ laˆ cawˆ-eu jeˬ pyeu˰-eu meh .
65001011	Aˬ yaw˰ ma˰ aˇ naˆ ni ya noeˬ shaˬ paˬ-ehˇ g'eh-eu nga . A yaw˰ ma˰-aˬ , Gaˬiˇnaˆ-euˬ kuiˇ to˰ mehˬ nah caw teh lu˰-eu meh . Pyuˇ shuiˇ-ahˇ nui k'ahˇ jaˆ-eu la˰ k'oeˇ Baˬlamˬ neh mˇ lehˬ-euˬ jeˬ-ahˇ aˬ yaw˰ ma˰ mˇ-eu meh . Gawˇlaˆ neh Miˬyehˇ-ahˇ puiˬ-euˬ lo˰-ehˇ aˬ yaw˰ ma˰ k'aw˰ puiˬ-awˇ , Gawˇlaˆ lo˰-ehˇ laˆ luˬ laˆ seˇ nehˬ-eu jeˬ-ahˇ ya daˬ-euˬ meh .
65001012	Aˬ yaw˰ ma˰ yawˬ ha uˬ maˆ dehˆ ni teh˰-ehˇ shaˇ sawˇ-awˇ , sha˰ dawˇ-eu maˬ baw ni dzaˬ-eu dawˇ-eu aˇ dzehˬ-ehˇ g'eh-eu k'oeˇ-aˬ , naw ma˰ g'oeˇ-eu gaˬ-eu la˰ k'oeˇ dzaˬ ta˰ dawˇ ta˰-eu hawˬ byawˇ-ahˇ laˆ jaw˰ gaˇ duˇ-eu meh . Aˬ yaw˰ ma˰-aˬ , jaˬ lehˇ neh bi baw ha g'eh-euˬ uˬ yehˇ maˬ ahˇ-eu mˬ dmˇ-ahˇ duˇ-eu meh . Aˇ siˬ siˬ yamˬ-ahˇ maˬ siˬ le-eu miˇ neh puˇ ngawˬ ciˇ lehˆ-ehˇ bi g'awˇ dzeh-awˇ nyiˬ poˆ shiˇ-euˬ aˇ siˬ aˇ bawˇ-ahˇ duˇ-eu meh .
65001013	Aˬ yaw˰ ma˰-aˬ , iˬ ma laˆ shaˆ iˇ luˆ dzeh gaˇ duˇ-awˇ , yawˬ ha neh mˇ-euˬ sha˰ dawˇ dui dui paˬ-ehˇ g'eh-eu jeˬ boeˇ loeˇ yoˆ-i bi siˬ bi mawˇ-eu meh . Miˬyehˇ neh lehˬ hmˬ taˬ-euˬ yaw zahˇ zahˇ dui dui-eu jawˇ duˬ-ahˇ mˬ maˬ maˬ byaˆ zaˇ ziˇ ya jawˇ leˇ-eu , gaˇ ma maˬ poˆ ni doe doe g'a g'a-ehˇ cah lu˰-eu aˬ guiˇ-ahˇ duˇ-eu meh .
65001014	Aˇ hu ba , Aˬdaˬ-ahˇ neh shi˰ tsui˰ tiˬ tsui˰-ahˇ deh˰ ya˰-euˬ Iˇnawˆ neh , aˬ yaw˰ ma˰-euˬ gaˇ kawˆ heu lo˰-ehˇ ngehˬ dah ya˰-euˬ jaˆ-eu meh . " Sahˬpaˬ Miˬyehˇ-aˬ , muiˬ-eu shawˇ-eu mˬ taˆ g'aˬ k'ehˇ aˇ muiˇ aˇ seh nehˬ-ehˇ oe teh˰-a .
65001015	Tsawˇ haˬ dawˬ tawˆ lu˰-ahˇ yaˇ k'aˬ daˇ-eu lehˇ oe-awˇ , aˬ yaw˰ ma˰ Miˬyehˇ-ahˇ yaw zeu maˬ baw ni mˇ taˬ shaˇ taˬ-euˬ miˇ neh maˬ ehˇ , Miˬyehˇ-ahˇ yaw zeu maˬ baw-eu iˬ baˇ zaˬ deuˬ neh aˬ yaw˰-ahˇ ngehˬ doeˇ ehˇ doeˇ-euˬ miˇ neh maˬ ehˇ , aˬ yaw˰ ma˰-ahˇ k'ehˬ nehˬ k'aˆ nehˬ teh˰-a . "
65001016	Tsawˇ haˬ k'oeˇ deuˬ-aˬ , aˬ myah lu˰ aˬ cawˬ-ahˇ toˇ toˇ-ehˇ iˬ baˇ taˬ-eu meh . Yawˬ ha-euˬ maˬ muiˬ maˬ jaˬ-eu nui k'ahˇ mehˬ nah caw teh-eu meh . Yawˬ ha-euˬ gaˇ kawˆ k'ahˬ sehˇ jehˆ-awˇ , yawˬ ha-ahˇ muiˬ laˇ ni aˬ cawˬ-ahˇ ja poeˬ nehˬ nya-eu meh .
65001017	Ehˇ k'aw˰ ngaˇ gaˬ-eu cawˬ deuˬ-oˇ , dzeuˇ laˇ ngeh aˬ dui-euˬ Sahˬpaˬ Yeˬsuˇ Ka li-euˬ g'aˬ k'ehˇ deuˬ neh naw ma˰-ahˇ ehˇ nehˬ-euˬ dawˬ k'oeˇ deuˬ-ahˇ taˬ ngehˇ .
65001018	" Aˇ saˬ saˬ-eu aˇ nah aˇ yamˬ keuˆ le ngeh , naw ma˰-ahˇ k'aˇ ehˇ maw˰-eu ehˇ niˇ g'a-awˇ Miˬyehˇ-ahˇ yaw zeu maˬ baw-eu jeˬ pyeu˰-eu yawˬ ha-euˬ nui k'ahˇ mehˬ nah caw teh-eu tsawˇ haˬ deuˬ doˆ le teh˰-a " lehˇ , naw ma˰-ahˇ ehˇ taˬ-euˬ meh .
65001019	Tsawˇ haˬ k'oeˇ deuˬ-aˬ , aˇ ma˰ aˇ muˇ laˆ paˆ-eu jeˬ mˇ-eu , shiˬ shaˬ jiˇ nui noeˬ nui loˆ mˇ-eu , yawˬ ha la˰ k'oeˇ Yaw sahˇ Miˬyehˇ maˬ jawˇ-eu , k'oeˇ lo˰-ehˇ g'eh-eu tsawˇ haˬ pyeu˰-eu meh .
65001020	Ehˇ k'aw˰ , ngaˇ gaˬ-eu cawˬ deuˬ-oˇ , naw ma˰-aˬ , yawˬ ha-euˬ muiˬ dui shawˇ dui dui-eu jah-eu jeˬ huiˬ laˇ mahˇ laˇ nya ni leh jeh-awˬ . Muiˬ-eu shawˇ-eu Yaw sahˇ Miˬyehˇ-euˬ baoˬ la˰ k'oeˇ guiˬ lahˬ shaˇ-awˬ .
65001021	Aˬ dui-euˬ Sahˬpaˬ Yeˬsuˇ Ka li g'awˬ shaˬ gaˬ nehˬ la˰-eu la˰ k'oeˇ mˬ maˬ maˬ byaˆ zaˇ ziˇ deh˰-eu jeˬ bi˰ la˰ gaˇ naw ma˰ lo˰ lu˰-eu lo˰-ehˇ , Miˬyehˇ-euˬ g'oeˇ-eu gaˬ-eu jeˬ la˰ k'oeˇ naw ma˰ yaw muiˬ-ehˇ jawˇ-awˬ .
65001022	Jah-eu yaw muiˬ paˬ-ehˇ maˬ zi˰ laˇ-euˬ tsawˇ haˬ deuˬ-ahˇ g'awˬ shaˬ gaˬ-awˬ .
65001023	Tiˬ paˆ na deuˬ-ahˇ-aˬ , miˬ dzaˬ la˰ k'oeˇ neh g'eu doˆ-awˇ ka k'o˰ nehˬ-awˬ . Tiˬ paˆ na deuˬ-ahˇ-aˬ , guˆ-eu nui ma ahˇ-eu la˰ k'oeˇ g'awˬ shaˬ gaˬ nehˬ-awˬ . Ehˇ k'aw˰ , shiˬ shaˬ jiˇ-euˬ nui k'ahˇ mˇ-eu jeˬ laˆ leh˰ taˬ-euˬ aˬ yaw˰ ma˰-euˬ mehˬ tsoeˬ-ahˇ nui daˆ daˆ-awˬ .
65001024	Naw ma˰-ahˇ maˬ bi coˬ-iˇ ni bo saˆ hehˇ tehˇ nya-awˇ , yaw sheh˰ k'ahˬ sehˇ tiˬ byah ni jaˆ-eu aˬ yaw˰ jawˇ gaˇ naw ma˰-ahˇ iˬ baˇ taˬ k'aˇ maˬ za-ehˇ laˬ k'aˬ tiˬ cehˇ sheuˬ keuˆ nehˬ nya-eu Miˬyehˇ-ahˇ , aˬ dui-euˬ Sahˬpaˬ Yeˬsuˇ Ka li baˬ da neh , yaw sheh˰ k'ahˬ sehˇ maˬ ehˇ , huiˬ-eu mahˇ-eu jeˬ maˬ ehˇ , baoˬ maˬ ehˇ , uˆ lahˇ-eu dzoeˬ dzaˬ maˬ ehˇ , aˇ hu-euˬ ziˇ , heu ziˇ , aˬ kaˇ mˬ maˬ maˬ byaˆ zaˇ ziˇ keuˆ ni jaˆ lu˰-uˇ . Aˬ miˬ .
66001001	Sahˬ bo˰ heu ta˰-aˬ , Yeˬsuˇ Ka li neh pah mehˬ la˰-euˬ gaˇ kawˆ deuˬ bo˰ taˬ-euˬ sahˬ bo˰ pyeu˰-eu meh . G'awˬ myahˇ maˬ g'eh-ehˇ aˬ joˆ-ehˇ pyeu˰ laˇ-eu lehˇ g'eh-eu gaˇ kawˆ aˬ yaw˰-euˬ zaˬ k'aˆ deuˬ-ahˇ bi siˬ bi mawˇ-eu g'aˇ duˬ , Miˬyehˇ neh aˬ yaw˰-ahˇ heu lo˰-ehˇ pah mehˬ nehˬ-euˬ jeˬ pyeu˰-eu meh . Ka li-aˬ , Yoˇhaˬ jawˇ gaˇ aˬ yaw˰-euˬ mˬ taˆ g'aˬ k'ehˇ bi oe-awˇ gaˇ kawˆ heu deuˬ bi siˬ bi mawˇ le-euˬ meh .
66001002	Yoˇhaˬ g'eh , aˬ yaw˰ neh k'aˇ ya siˬ k'aˇ ya mawˇ-euˬ jeˬ dawˬ tawˆ lu˰ paˇ dzawˇ poˆ taˬ-euˬ meh . Heu-aˬ , Miˬyehˇ-euˬ dawˬ hawˇ-eu Yeˬ suˇ Ka li neh pah mehˬ la˰-euˬ yaw tsaˬ yaw dawˇ jeˬ gaˇ kawˆ Yoˇhaˬ neh dzawˇ nehˬ la˰-euˬ k'oeˇ meh .
66001003	Sahˬ bo˰ heu ta˰-ahˇ k'aˇ gui-eu tsawˇ haˬ guiˬ lahˬ huiˬ-eu meh . Miˬyehˇ g'aˇ duˬ ngehˬ dah taˬ-euˬ dawˬ heu deuˬ-ahˇ ya gaˬ-eu la˰ k'oeˇ , heu gaˇ k'aˇ bo˰ taˬ-euˬ gaˇ kawˆ deuˬ-ahˇ k'aˇ naˇ haˬ geu˰-eu tsawˇ haˬ guiˬ lahˬ huiˬ-eu meh . Aˬ jeˬ miˇ neh ehˇ naˇ , heu gaˇ k'aˇ ehˇ taˬ-euˬ jeˬ dawˬ tawˆ lu˰ keuˆ le-eu aˇ yamˬ dawˬ peh peh laˇ-euˬ meh .
66001004	Aˬshaˆ K'ahˬzaˬ la˰ k'oeˇ jawˇ-eu Ka li zaˬ aˇ muˇ shi˰ muˇ-ahˇ Yoˇhaˬ dawˬ cawˬ puˬ ahˇ la˰-eu ma . Nymˬ-mˇ maˬ ehˇ , aˇ hu maˬ ehˇ , aˬ kaˇ maˬ ehˇ , aˬ myah lu˰ deh˰ lu˰ jawˇ lu˰-eu Miˬyehˇ hawˇ-eu , aˬ yaw˰-euˬ dzoeˬ dzaˬ nuiˇ mahˬ mehˬ shi jawˇ lu˰-eu yaw sahˇ shi˰ sahˇ jawˇ gaˇ neh doˆ le-euˬ guiˬ lahˬ yaw dzahˇ hawˇ-eu nui saˇ o˰-eu jeˬ , naw ma˰ k'oeˇ taˆ jaˆ lu˰-uˇ .
66001005	Saˇ jaˇ zi˰-eu tsawˇ haˬ pyeu˰-awˇ , shiˇ-euˬ la˰ k'oeˇ Miˬyehˇ neh bi g'o˰ deh˰ beh beh laˇ-awˇ , miˇ k'ahˬ sahˬ paˬ sahˬ ma dawˬ tawˆ lu˰ koeˇ taˆ uˆ lahˇ-eu g'aˬ pyeu˰-eu Yeˬsuˇ Ka li jawˇ gaˇ neh doˆ le-euˬ guiˬ lahˬ yaw dzahˇ hawˇ-eu nui saˇ o˰-eu jeˬ , naw ma˰ k'oeˇ taˆ jaˆ lu˰-uˇ . Aˬ yaw˰ aˬ dui-ahˇ gaˬ-awˇ g'awˇ mawˇ shiˇ dah-eu la˰ k'oeˇ , iˬ baˇ la˰ k'oeˇ bi buˬ-iˇ la˰-euˬ meh .
66001006	K'oeˇ uˬ ta˰ , aˬ yaw˰-euˬ Aˬda Miˬyehˇ-euˬ gaˇ bi mˇ-eu g'aˇ duˬ , aˬ dui-ahˇ piˇ ma-euˬ miˇ k'ahˬ tiˬ k'ahˬ bi pyeu˰ laˇ-euˬ meh . Yaw sheh˰ k'ahˬ sehˇ hawˇ-eu baoˬ , mˬ maˬ maˬ byaˆ zaˇ ziˇ Yeˬsuˇ Ka li-ahˇ jaˆ lu˰-uˇ . Aˬ miˬ .
66001007	Haw yawˬ . Aˬ yaw˰ mˬ dmˇ dziˬ-awˇ oe lu˰ meh . Tsawˇ haˬ yawˬ g'aˬ na lu˰ aˬ yaw˰-ahˇ ya mawˇ teh˰-a . Aˬ yaw˰-ahˇ gahˬ neh tsawˆ-euˬ deuˬ k'aw˰ ya mawˇ teh˰-a . Aˬ yaw˰ baˬ da neh miˇ tsaˬ zaˬ dawˬ tawˆ lu˰ tsawˇ ngoeˇ ya ngoeˇ teh˰-a . Aˬ diˇ ngeuˇ teh˰-a . Aˬ miˬ .
66001008	" Ngaˇ-aˬ , aˇ dahˬ beh-eu hawˇ-eu aˇ saˬ saˬ-eu g'aˬ pyeu˰-eu ma " lehˇ , nymˬ-mˇ maˬ ehˇ , aˇ hu maˬ ehˇ , aˬ kaˇ maˬ ehˇ , aˬ myah lu˰ deh˰ lu˰ jawˇ lu˰-eu Baoˬ huiˬ-eu Sahˬpaˬ Miˬyehˇ ehˇ-eu meh .
66001009	Ngaˇ-aˬ , naw ma˰-euˬ aˬ yui˰ aˬ nyiˇ Ka li zaˬ pyeu˰-eu Yoˇhaˬ ma . Yeˬsuˇ-euˬ mehˬ nah caw teh-euˬ tsawˇ haˬ tiˬ g'aˬ pyeu˰-eu lo˰-ehˇ , aˬ yaw˰-euˬ Miˇ k'ahˬ-ahˇ k'aˇ ta˰-eu tsawˇ haˬ deuˬ k'oeˇ taˆ keuˆ le-euˬ shaˬ-eu zahˬ-eu jeˬ-ahˇ naw ma˰ nehˬ-ehˇ tiˬ kawˆ lo˰-ehˇ oˇ-awˇ daˬ lu˰-eu ma . Miˬyehˇ-euˬ dawˬ kawˬ hawˇ-eu Yeˬsuˇ neh pah mehˬ nehˬ la˰-euˬ yaw tsaˬ yaw dawˇ jeˬ gaˇ kawˆ ngaˇ mehˬ-euˬ miˇ neh , Baˬmoˇ iˇ jaw lahˇ-ahˇ ka lahˇ-awˇ bi jawˇ la˰-euˬ meh .
66001010	Sahˬpaˬ Miˬyehˇ-euˬ aˇ nah-ahˇ , Yaw sahˇ Miˬyehˇ ngaˬ-ahˇ uˆ lahˇ le-awˇ , k'aˆ dui dui-eu teˇ saˇ tiˬ saˇ-ahˇ ngaˇ ya gaˬ-euˬ ma . Teˇ saˇ k'oeˇ-aˬ , daˇ heh baw-eu teˇ saˇ-ahˇ duˇ-awˇ , ngaˬ-euˬ naˇ k'ah paw dawˬ ngehˬ lu˰-eu meh .
66001011	Teˇ saˇ k'oeˇ saˇ ehˇ-eu , " Nawˬ neh k'aˇ ya mawˇ-euˬ jeˬ bo˰ taˬ-awˇ , Eˇpeˇsu meuˬ , Saˬmuˇlaˬnaˆ meuˬ , Beˬlaˬgaˬ meuˬ , Saˬdiˬlehˇ meuˬ , Saˬdiˇ meuˬ , Piˇlaˬdeˬpiˇ meuˬ , Lawˬdiˬciˆ meuˬ , heu shi˰ meuˬ la˰ k'oeˇ jawˇ-eu Ka li zaˬ aˇ muˇ deuˬ-ahˇ sahˬ bo˰ k'oeˇ dawˆ ahˇ g'eh-awˬ . "
66001012	Ngaˬ-ahˇ dawˬ ngehˬ cawˬ-eu g'aˬ-ahˇ haw-eu lehˇ ngaˇ zeuˆ pyawˇ ngeh , shuiˇ neh jahˇ taˬ-euˬ tsiˇ k'mˬ do˰ taˬ duˬ shi˰ hmˬ jaˆ gaˇ ya mawˇ-euˬ ma .
66001013	K'oeˇ-euˬ g'ahˇ ceh , aˬ kuiˇ pehˬ zaˬ-ahˇ keuˆ-eu pehˇ k'ahˬ pehˇ mahˇ dm-awˇ k'ahˬ-ahˇ shuiˇ jo˰ pa˰ pa˰ taˬ-euˬ , tsawˇ haˬ-ahˇ duˇ-eu tiˬ g'aˬ mawˇ-euˬ ma .
66001014	Aˬ yaw˰-euˬ uˬ duˬ tsehˇ kahˇ-aˬ , yawˇ ca˰ hm hawˇ-eu ngehˇ lo˰-ehˇ pyuˇ deuˬ ni g'eh-awˇ , aˬ yaw˰-euˬ myaˆ nuiˆ miˬ dzaˬ lo˰-ehˇ nyehˆ-eu meh .
66001015	Aˬ yaw˰-euˬ aˬ kuiˇ-aˬ , jeˬ ba taˬ-euˬ guiˬ shuiˇ lo˰-ehˇ guiˇ nyiˬ ni g'eh-awˇ , aˬ yaw˰-euˬ teˇ saˇ-aˬ , iˇ cu˰ tsawˬ ga ga-eu teˇ saˇ-ahˇ duˇ-eu meh .
66001016	Aˬ yaw˰-euˬ aˇ maˇ la˰-ahˇ aˬ guiˇ shi˰ siˬ tuˆ tehˬ taˬ-awˇ , k'aˬ meh-ahˇ mi seuˬ nyiˬ pyawˬ tso˰-eu mi cehˇ doˆ le-euˬ meh . A yaw˰-euˬ myaˆ pyawˬ-aˬ , nah g'ahˇ paw tsehˬ-eu nahˇ ma lo˰-lehˇ bya-eu meh .
66001017	Aˬ yaw˰-ahˇ ngaˇ mawˇ ngeh , tsawˇ shiˇ lo˰-ehˇ aˬ yaw˰-euˬ aˬ kuiˇ dawˬ peh coˬ dzeh-euˬ ma . K'oeˇ ngeh , aˬ yaw˰ ngaˬ-ahˇ aˇ maˇ la˰ ba˰ daˆ-awˇ , heu lo˰-ehˇ ehˇ-eu meh . " Taˬ guˆ , ngaˇ-aˬ , aˇ dahˬ beh-eu hawˇ-eu aˇ saˬ saˬ-eu g'aˬ ma .
66001018	Ngaˇ-aˬ , deh˰ lu˰-eu g'aˬ ma . Ngaˇ shiˇ-euˬ ma . Ehˇ k'aw˰ , nymˬ-mˇ mˬ maˬ maˬ byaˆ zaˇ ziˇ deh˰-eu ma . Shiˇ-eu jeˬ-euˬ mahˬ taw˰ kahˬ maˬ ehˇ , shiˇ-eu miˇ k'ahˬ-euˬ mahˬ taw˰ kahˬ maˬ ehˇ , ngaˬ-euˬ aˬ la˰ la˰ k'oeˇ jaˆ-eu ma .
66001019	K'oeˇ miˇ neh , nymˬ-mˇ-euˬ gaˇ kawˆ maˬ ehˇ , mehˬ hu paw-euˬ gaˇ kawˆ maˬ ehˇ , nawˬ neh k'aˇ ya mawˇ-euˬ lo˰-ehˇ bo˰ taˬ-awˬ .
66001020	Ngaˬ-euˬ aˇ maˇ la˰-ahˇ tuˆ tehˬ taˬ-euˬ nawˇ mawˇ-euˬ aˬ guiˇ shi˰ siˬ hawˇ-eu shuiˇ neh jahˇ taˬ-euˬ tsiˇ k'mˬ do˰ taˬ duˬ shi˰ hmˬ-ahˇ ta˰ leˇ-awˇ , za˰ taˬ-euˬ dawˬ tsui˰ heu lo˰-ehˇ meh . Aˬ guiˇ shi˰ siˬ k'oeˇ-aˬ , Ka li zaˬ aˇ muˇ k'oeˇ shi˰ muˇ-euˬ mˬ taˆ g'aˬ k'ehˇ deuˬ pyeu˰-awˇ , tsiˇ k'mˬ do˰ taˬ duˬ shi˰ hmˬ k'oeˇ-aˬ , Ka li zaˬ aˇ muˇ k'oeˇ shi˰ muˇ pyeu˰-eu meh .
66002001	Eˇpeˇsu meuˬ-ahˇ jawˇ-eu Ka li zaˬ aˇ muˇ-euˬ mˬ taˆ g'aˬ k'ehˇ-ahˇ heu lo˰-ehˇ bo˰ nehˬ-awˬ . " Heu-aˬ , aˇ maˇ la˰-ahˇ aˬ guiˇ shi˰ siˬ tuˆ tehˬ taˬ-awˇ shuiˇ neh jahˇ taˬ-euˬ tsiˇ k'mˬ do˰ taˬ duˬ shi˰ hmˬ-euˬ g'ahˇ ceh cah lu˰-eu g'aˬ-euˬ dawˬ meh .
66002002	Nawˬ neh mˇ taˬ-euˬ gaˇ deuˬ ngaˇ siˬ nya ma . Nawˇ aˇ naˆ ni leh jeh-awˇ mˇ-euˬ gaˇ kawˆ maˬ ehˇ , aˇ naˆ ni oˇ-euˬ gaˇ kawˆ maˬ ehˇ , ngaˇ siˬ nya ma . Haiˬ-eu tsawˇ haˬ deuˬ-ahˇ nawˇ maˬ bi dzeuˇ-iˇ-euˬ gaˇ kawˆ maˬ ehˇ , Miˬyehˇ gaˇ mˇ-eu g'aˬ k'ehˇ maˬ ngeuˇ gaˇ yawˬ haˇ yawˬ ha ngeuˇ ma lehˇ ehˇ-eu tsawˇ haˬ deuˬ-ahˇ nawˇ lawˬ haw-euˬ gaˇ kawˆ maˬ ehˇ , aˬ yaw˰ ma˰ jaˬ myaw˰ myaw˰-eu tsawˇ haˬ meh lehˇ nawˇ caw duˬ-euˬ gaˇ kawˆ maˬ ehˇ , ngaˇ siˬ nya ma .
66002003	Nawˇ nui ma g'awˬ mahˇ ni taˬ-awˇ , ngaˬ-euˬ g'aˇ duˬ shaˬ zahˬ g'awˬ mya jeˬ daˬ-eu uˬ ta˰ , nui ma cawˆ-eu maˬ baw-a .
66002004	Ehˇ k'aw˰ , ngaˇ nawˬ-ahˇ heu lo˰-ehˇ iˬ baˇ taˬ k'aˇ za-eu ma . Yaw beh nawˇ ngaˬ-ahˇ gaˬ-euˬ lo˰-ehˇ , nymˬ-mˇ maˬ gaˬ-a .
66002005	Nawˇ aˇ naˆ ni awˆ gaˇ ga keuˆ-iˇ taˬ-euˬ gaˇ kawˆ shaˇ noeˬ haw sheˇ . Iˬ baˇ-ahˇ byehˇ dzeh ya˰-awˇ , yaw beh nawˬ neh mˇ-euˬ jeˬ-ahˇ paˇ mˇ poˆ-awˬ . Nawˬ-euˬ iˬ baˇ-ahˇ nawˇ maˬ byehˇ dzeh naˇ , nawˇ jawˇ gaˇ ngaˇ oe-awˇ , nawˬ-euˬ tsiˇ k'mˬ do˰ taˬ duˬ yuˇ k'o˰ ma . Ehˇ k'aw˰ , nawˇ yaw muiˬ tiˬ jeˬ mˇ lu˰ nga siˬ .
66002006	Niˇgawˇla tsawˇ haˬ deuˬ mˇ lu˰ shaˇ lu˰-eu jeˬ-ahˇ ngaˇ maˬ haw nahˇ-eu lo˰-ehˇ , nawˇ k'aw˰ maˬ haw nahˇ-a .
66002007	" Nawˇ naˬ bawˇ tso˰-eu ngeuˇ naˇ , Ka li zaˬ aˇ muˇ deuˬ-ahˇ Yaw sahˇ Miˬyehˇ neh ehˇ nehˬ-euˬ dawˬ-ahˇ naˇ haˬ-awˬ . " G'aˬ leˇ-euˬ tsawˇ haˬ deuˬ-ahˇ , Miˬyehˇ-euˬ Eˬdeˬ yaˇ kmˇ la˰ k'oeˇ bawˇ-eu deh˰-eu sa˰ laˇ bi˰-eu aˇ bawˇ k'oeˇ bawˇ-euˬ aˇ siˬ ngaˇ bi dzaˬ ma .
66002008	" Saˬmuˇlaˬnaˆ Ka li zaˬ aˇ muˇ-euˬ mˬ taˆ g'aˬ k'ehˇ-ahˇ heu lo˰-ehˇ bo˰ nehˬ-awˬ . " Heu-aˬ , aˇ dahˬ beh-eu hawˇ-eu aˇ saˬ saˬ-eu g'aˬ pyeu˰-eu , shiˇ-awˇ paˇ g'o˰ deh˰ laˇ-euˬ g'aˬ-euˬ dawˬ meh .
66002009	Nawˇ aˇ naˆ ni shaˬ zahˬ mˇ lu˰-eu gaˇ kawˆ hawˇ-eu , aˇ naˆ ni iˇ shaˬ shaˬ-eu gaˇ kawˆ ngaˇ siˬ nya ma . Ehˇ k'aw˰ , maˇ maˇ ni ehˇ le˰ naˇ , nawˇ smˇ muiˬ muiˬ-eu meh . Yuˇdaˆ tsawˇ haˬ maˬ ngeuˇ gaˇ yawˬ haˇ yawˬ ha ngeuˇ ma lehˇ ehˇ-eu tsawˇ haˬ k'oeˇ deuˬ neh nawˬ-ahˇ aˇ naˆ ni ja bu ja doeˇ-euˬ gaˇ kawˆ ngaˇ siˬ nya ma . Aˬ yaw˰ ma˰-aˬ , neh˰ Saˬdaˬ-ahˇ ta˰-eu aˇ muˇ tiˬ muˇ meh .
66002010	Nawˇ ya daˬ-eu lehˇ g'eh-eu k'ehˬ-eu k'aˆ-eu jeˬ-ahˇ taˬ guˆ . Neh˰ sahˬ paˬ-aˬ , nawˬ-euˬ tsawˇ haˬ tiˬ paˆ na deuˬ-ahˇ tawˬ-ahˇ dawˆ-eu la˰ k'oeˇ lawˬ haw-awˇ , tseˇ nah byah ni nawˇ shaˬ zahˬ ya mˇ teh˰-a . Shiˇ gaˇ keuˆ k'aw˰ , ngaˬ-ahˇ saˇ jaˇ zi˰-awˬ . K'oeˇ lo˰-ehˇ saˇ jaˇ zi˰ naˇ , g'aˬ leˇ-euˬ la˰ sawˬ pyeu˰-eu deh˰-eu jeˬ ngaˇ nawˬ-ahˇ bi˰ ma .
66002011	" Nawˇ naˬ bawˇ tso˰-eu ngeuˇ naˇ , Ka li zaˬ aˇ muˇ deuˬ-ahˇ Yaw sahˇ Miˬyehˇ ehˇ nehˬ-euˬ dawˬ-ahˇ naˇ haˬ-awˬ . " G'aˬ leˇ-euˬ tsawˇ haˬ deuˬ-aˬ , nyiˬ poˆ tiˬ poˆ shiˇ-eu jeˬ-ahˇ maˬ paˇ ya daˬ meh .
66002012	Beˬlaˬgaˬ meuˬ-ahˇ jawˇ-eu Ka li zaˬ aˇ muˇ-euˬ mˬ taˆ g'aˬ k'ehˇ-ahˇ heu lo˰-ehˇ bo˰ nehˬ-awˬ . " Heu-aˬ , mi seuˬ nyiˬ pyawˬ tso˰-eu mi cehˇ jaˆ-eu g'aˬ-euˬ dawˬ meh .
66002013	Nawˇ aˬ gaˇ jawˇ-eu ngaˇ siˬ nya ma . Neh˰ Saˬdaˬ-euˬ dzoeˬ dzaˬ nuiˇ mahˬ jaˆ gaˇ nawˇ jawˇ-eu meh . Nawˇ ngaˬ-ahˇ saˇ jaˇ zi˰-eu meh . Saˇ jaˇ zi˰-eu ngaˬ-euˬ gaˇ kawˆ saˇ kiˇ kamˬ-eu g'aˬ pyeu˰-eu Aˬdiˇpaˆ-ahˇ neh˰ Saˬdaˬ jawˇ gaˇ seh˰ ngeh k'aw˰ , ngaˬ-ahˇ jah-eu jeˬ-ahˇ nawˇ maˬ byehˇ dzeh-aˬ .
66002014	Ehˇ k'aw˰ , ngaˇ nawˬ-ahˇ heu myaˆ jeˬ iˬ baˇ taˬ k'aˇ za-eu ma . Iˇsaˬleˬlaˆ tsawˇ haˬ deuˬ tahˬ pahˬ aˬ ma mawˇ kawˇ-ahˇ lawˇ nehˬ-euˬ lawˇ dzaˇ dzaˬ-awˇ , maˬ tsaˬ maˬ dawˇ-eu la˰ k'oeˇ k'aˬ miˬ sheu ni mehˇ shuiˇ shuiˇ-awˇ aˬ joˆ-ehˇ ya sheuˬ pyawˇ-eu gaˇ kawˆ , Baˬlehˇ-ahˇ mehˬ nehˬ-euˬ g'aˬ pyeu˰-eu Baˬlamˬ neh mehˬ-euˬ tsoˆ-euˬ dawˬ deuˬ-ahˇ , nawˬ-euˬ tsawˇ haˬ tiˬ paˆ na deuˬ caw teh lu˰-eu meh .
66002015	K'oeˇ gaˇ duˇ ni , nawˬ-euˬ tsawˇ haˬ tiˬ paˆ na deuˬ-aˬ , Niˇgawˇlaˆ tsawˇ haˬ deuˬ mehˬ-eu tsoˆ-eu mehˬ nah caw teh-eu meh .
66002016	K'oeˇ miˇ neh , nawˬ-euˬ iˬ baˇ-ahˇ byehˇ dzeh-awˬ . Maˬ byehˇ dzeh naˇ , nawˇ jawˇ gaˇ ngaˇ yaw kawˇ-ehˇ oe-awˇ , ngaˬ-euˬ k'aˬ meh-ahˇ doˆ le-euˬ mi cehˇ neh tsawˇ haˬ k'oeˇ deuˬ-ahˇ ngaˇ guiˇ deuˆ ma .
66002017	" Nawˇ naˬ bawˇ tso˰-eu ngeuˇ naˇ , Ka li zaˬ aˇ muˇ deuˬ-ahˇ Yaw sahˇ Miˬyehˇ neh ehˇ nehˬ-euˬ dawˬ deuˬ-ahˇ naˇ haˬ-awˬ . " G'aˬ leˇ-euˬ tsawˇ haˬ deuˬ-ahˇ , za˰ taˬ-euˬ maˬ naˆ kaˬ muˇ ngaˇ bi dzaˬ ma . Aˬ yaw˰ ma˰ yawˬ g'aˬ na lu˰-ahˇ , k'aˬ lo lo pyuˇ ngaˇ bi˰ ma . K'aˬ lo lo pyuˇ k'oeˇ-euˬ k'oeˇ taˆ tsawˇ myahˇ yaw shui˰ toeˬ bo˰ taˬ-awˇ , k'aˬ lo k'oeˇ za-euˬ g'aˬ maˬ ngeuˇ naˇ nui g'aˬ tiˬ g'aˬ-iˬ tsawˇ myahˇ k'oeˇ-ahˇ maˬ siˬ nya-a .
66002018	" Saˬdiˬlehˇ Ka li zaˬ aˇ muˇ-euˬ mˬ taˆ g'aˬ k'ehˇ-ahˇ heu lo˰-ehˇ bo˰ nehˬ-awˬ . " Heu-aˬ , myaˆ nuiˆ miˬ dzaˬ lo˰-ehˇ nyehˆ-awˇ , aˬ kuiˇ guiˬ shuiˇ jeˬ ba taˬ-euˬ lo˰-ehˇ guiˇ nyiˬ ni g'eh-eu g'aˬ pyeu˰-eu Miˬyehˇ-euˬ Zaˬmaˇ-euˬ dawˬ meh .
66002019	Nawˇ mˇ lu˰-eu jeˬ ngaˇ siˬ nya ma . Nawˬ-euˬ g'oeˇ-eu gaˬ-eu jeˬ , nawˬ-euˬ saˇ jaˇ zi˰-eu jeˬ , nawˬ neh Miˬyehˇ-euˬ gaˇ mˇ-euˬ jeˬ hawˇ-eu , nawˬ neh oˇ dzeuˇ-euˬ jeˬ-ahˇ ngaˇ siˬ nya ma . Yaw beh naˆ maˬ tseˇ nymˬ-mˇ nawˇ mˇ lu˰ shaˇ lu˰-eu gaˇ kawˆ ngaˇ siˬ nya ma .
66002020	Ehˇ k'aw˰ , ngaˇ nawˬ-ahˇ heu lo˰-ehˇ iˬ baˇ taˬ k'aˇ za-eu ma . Yawˬ haˇ yawˬ ha Miˬyehˇ g'aˇ duˬ ngehˬ dah-eu tsawˇ haˬ ma lehˇ ehˇ-eu zaˬ miˬ zaˬ tiˬ g'aˬ pyeu˰-eu Yeˬsaˬbeˬlaˇ-ahˇ nawˇ tiˬ jeˬ-iˬ maˬ jahˇ ni k'oeˇ lo˰-ehˇ pyehˬ taˬ-euˬ meh . Aˬ yaw˰ mehˬ-eu tsoˆ-eu k'oeˇ-aˬ , ngaˬ-euˬ zaˬ k'aˆ deuˬ maˬ tsaˬ maˬ dawˇ-eu la˰ k'oeˇ k'aˬ miˬ sheu-awˇ , tahˬ pahˬ aˬ ma mawˇ kawˇ-ahˇ lawˇ nehˬ-euˬ lawˇ dzaˇ dzaˬ ni sheuˬ bahˬ-euˬ meh .
66002021	Aˬ yaw˰-euˬ iˬ baˇ-ahˇ noeˬ poˆ ni , ngaˇ aˬ yaw˰-ahˇ aˇ yamˬ bi˰ taˬ-euˬ ma . Ehˇ k'aw˰ , k'aˬ miˬ sheu-eu jeˬ-ahˇ aˬ yaw˰ maˬ byehˇ dzeh-a .
66002022	K'oeˇ miˇ neh , aˬ yaw˰-ahˇ ngaˇ yu˰ zaˇ k'oeˇ taˆ ba˰ dzeh-awˇ , aˬ yaw˰ hawˇ-eu aˬ yaw˰ nehˬ-ehˇ joe-euˬ tsawˇ haˬ deuˬ , doeˇ dui dui-eu k'ehˬ-eu k'aˆ-eu jeˬ-ahˇ k'oeˇ gaˇ ya daˬ teh˰-a . Aˬ yaw˰ ma˰ neh aˬ yaw˰ nehˬ-ehˇ mˇ dzeuˇ ya˰-euˬ haiˬ dui dui-eu jeˬ-ahˇ aˬ yaw˰ ma˰ maˬ noeˬ poˆ naˇ , nymˬ-mˇ aˬ yaw˰ ma˰-ahˇ ngaˇ k'oeˇ lo˰-ehˇ k'ehˬ nehˬ ma .
66002023	Aˬ yaw˰-euˬ mehˬ nah k'aˇ caw teh-eu deuˬ-ahˇ ngaˇ seh˰ ma . K'oeˇ ngeh jawˇ , tsawˇ haˬ yawˬ g'aˬ na lu˰-euˬ nui noeˬ nui duˇ dawˬ tawˆ lu˰-ahˇ ngaˇ siˬ nya-eu gaˇ kawˆ , Ka li zaˬ aˇ muˇ dawˬ tawˆ lu˰-ahˇ siˬ leˇ teh˰-a . Naw ma˰ yawˬ g'aˬ na lu˰-ahˇ yawˬ ha neh k'aˇ mˇ taˬ-euˬ lo˰-ehˇ ngaˇ mˇ k'o˰ nehˬ ma .
66002024	" Ehˇ k'aw˰ , Saˬdiˬlehˇ meuˬ la˰ k'oeˇ dzeˇ lu˰-eu naw ma˰ deuˬ-aˬ , yaw haiˬ jeˬ mehˬ-eu tsoˆ-eu dawˬ k'oeˇ-euˬ mehˬ nah maˬ caw teh-aˬ . ' Neh˰ Saˬdaˬ neh za˰ taˬ-euˬ na˰ dui dui-eu jeˬ ' lehˇ aˬ cawˬ ehˇ-eu k'oeˇ-ahˇ naw ma˰ maˬ siˬ nya-a siˬ . Naw ma˰-ahˇ k'aˆ behˆ yawˬ-awˇ yawˬ maˬ paˇ ciˬ pi ma lehˇ ngaˇ ehˇ-eu ma .
66002025	Ehˇ k'aw˰ , ngaˇ oe ngeh keuˆ ni naw ma˰ k'aˇ jaˆ lu˰-eu jeˬ-ahˇ zi˰ dah ni tuˆ tehˬ taˬ-awˬ .
66002026	Aˇ saˬ saˬ ngeh keuˆ ni ngaˬ-euˬ nui k'ahˇ mˇ-eu g'aˬ leˇ-euˬ tsawˇ haˬ-ahˇ , tsawˇ jeuˬ dawˬ tawˆ lu˰ k'oeˇ taˆ uˆ lahˇ-eu baoˬ ngaˇ bi˰ ma .
66002027	Ngaˬ Da neh ngaˬ-ahˇ baoˬ bi˰ la˰-euˬ lo˰-ehˇ , tsawˇ jeuˬ dawˬ tawˆ lu˰-ahˇ shmˇ gawˬ yoeˬ neh aˬ yaw˰ uˆ lahˇ-awˇ , miˇ tsaˬ oeˬ lahˬ deh paˆ-eu lo˰-ehˇ deh paˆ deh shaˆ nehˬ teh˰-a .
66002028	Shawˬ ga shawˬ muiˇ k'aw˰ , aˬ yaw˰-ahˇ ngaˇ bi˰ ma .
66002029	" Nawˇ naˬ bawˇ tso˰-eu ngeuˇ naˇ , Yaw sahˇ Miˬyehˇ neh Ka li zaˬ aˇ muˇ deuˬ-ahˇ ehˇ nehˬ-euˬ dawˬ-ahˇ naˇ haˬ-awˬ .
66003001	" Saˬdiˇ Ka li zaˬ aˇ muˇ-euˬ mˬ taˆ g'aˬ k'ehˇ-ahˇ heu lo˰-ehˇ bo˰ nehˬ-awˬ . " Heu-aˬ , Miˬyehˇ-euˬ Yaw sahˇ shi˰ sahˇ jawˇ-awˇ , aˬ guiˇ shi˰ siˬ jaˆ-eu g'aˬ-euˬ dawˬ meh . Nawˇ aˬ jeˬ mˇ lu˰-eu gaˇ kawˆ ngaˇ siˬ nya ma . Nawˇ-aˬ , shiˇ-euˬ k'aw˰ , deh˰ lu˰-eu meh lehˇ aˬ cawˬ sawˇ taˬ-euˬ meh .
66003002	K'oeˇ miˇ neh , noeˬ laˇ-awˬ . Nawˬ-euˬ la˰ k'oeˇ k'aˇ dzeˇ lu˰-eu yaw muiˬ jeˬ maˬ bi shiˇ tsehˆ ni g'aˬ shaˇ-awˬ . Aˬ jeˬ miˇ neh ehˇ naˇ , nawˬ neh mˇ-euˬ shaˇ-euˬ jeˬ-aˬ , ngaˬ-euˬ Miˬyehˇ mehˬ shi maˬ byah maˬ lo˰-a siˬ lehˇ ngaˇ haw mawˇ-euˬ ma .
66003003	Nawˬ-ahˇ mehˬ nehˬ tsoˆ nehˬ-euˬ jeˬ hawˇ-eu nawˬ neh ya gaˬ taˬ-euˬ jeˬ-ahˇ noeˬ keuˆ-awˬ . K'oeˇ-ahˇ naˇ haˬ geu˰-awˇ , iˬ baˇ-ahˇ byehˇ dzeh-awˬ . Nawˇ maˬ noeˬ laˇ naˇ , smˇ k'oeˬ oe-eu lo˰-ehˇ nawˇ jawˇ gaˇ ngaˇ oe-awˇ , ngaˇ oe-eu aˇ yamˬ nawˇ maˬ ya siˬ-aˇ .
66003004	Ehˇ k'aw˰ , Saˬdiˇ meuˬ-ahˇ jawˇ-eu naw ma˰ heu myaˆ g'aˬ-aˬ , mehˬ tsoeˬ maˬ jaw˰-iˇ-aˬ siˬ . Naw ma˰ ngaˬ nehˬ-ehˇ cah-awˇ , mehˬ tsoeˬ yaw pyuˇ ya dm teh˰-a . Aˬ jeˬ miˇ neh ehˇ naˇ , naw ma˰ k'oeˇ lo˰-ehˇ mˇ geuˇ-eu tsawˇ haˬ pyeu˰-eu meh .
66003005	G'aˬ leˇ-euˬ tsawˇ ha deuˬ-aˬ , k'oeˇ lo˰-ehˇ mehˬ tsoeˬ yaw pyuˇ ya dm-awˇ , sa˰ laˇ deh˰-eu sahˬ bo˰ la˰ k'oeˇ , aˬ yaw˰ ma˰-euˬ tsawˇ myahˇ ngaˇ maˬ siˆ byoˆ . Ngaˬ Da hawˇ-eu aˬ yaw˰-euˬ mˬ taˆ g'aˬ k'ehˇ deuˬ-euˬ mehˬ shi , aˬ yaw˰ ma˰ ngaˬ-euˬ tsawˇ haˬ ma lehˇ ngaˇ ehˇ ma .
66003006	" Nawˇ naˬ bawˇ tso˰-eu ngeuˇ naˇ , Yaw sahˇ Miˬyehˇ neh Ka li zaˬ aˇ muˇ deuˬ-ahˇ ehˇ nehˬ-euˬ dawˬ-ahˇ naˇ haˬ-awˬ .
66003007	" Piˇlaˬdeˬpiˇ Ka li zaˬ aˇ muˇ-euˬ mˬ taˆ g'aˬ k'ehˇ-ahˇ heu lo˰-ehˇ bo˰ nehˬ-awˬ . " Heu-aˬ , muiˬ-eu shawˇ-eu tsaˬ-eu dawˇ-eu g'aˬ pyeu˰-awˇ , Daˬbiˇ-euˬ mahˬ taw˰ kahˬ tuˆ tehˬ taˬ-awˇ , aˬ yaw˰ laˇ g'oˆ pah ngeh tsawˇ haˬ tiˬ g'aˬ-iˬ maˬ piˬ teh˰ k'o˰ nya-eu uˬ ta˰ , aˬ yaw˰ laˇ g'oˆ piˬ tehˬ ngeh tsawˇ haˬ tiˬ g'aˬ-iˬ maˬ pah nya-eu g'aˬ-euˬ dawˬ meh .
66003008	Nawˇ mˇ lu˰-eu jeˬ ngaˇ siˬ nya ma . Nawˇ baoˬ ui cuiˆ ahˇ-eu ngaˇ siˬ nya ma . Ngaˬ neh mehˬ-euˬ tsoˆ-euˬ dawˬ-ahˇ nawˇ caw teh-awˇ , ngaˬ-ahˇ nawˇ saˇ jaˇ zi˰-eu meh . Tsawˇ haˬ tiˬ g'aˬ-iˬ maˬ piˬ tehˬ nya-eu laˇ g'oˆ tiˬ g'oˆ nawˬ-euˬ mehˬ shi ngaˇ pah taˬ-euˬ ma .
66003009	Naˇ haˬ-awˬ . Yuˇdaˆ tsawˇ haˬ maˬ ngeuˇ gaˇ yawˬ haˇ yawˬ ha ngeuˇ ma lehˇ ehˇ-eu neh˰ Saˬdaˬ-ahˇ ta˰-eu aˇ muˇ k'oeˇ muˇ-ahˇ , nawˬ-euˬ aˬ kuiˇ dawˬ peh uˬ duˬ bi shaˇ tahˬ laˇ ma . Ngaˇ nawˬ-ahˇ gaˬ-eu gaˇ kawˆ aˬ yaw˰ ma˰ dawˬ tawˆ lu˰ ya siˬ teh˰-a .
66003010	Aˬ jeˬ miˇ neh ehˇ naˇ , ngaˬ neh bi˰-euˬ dawˬ-ahˇ naw ma˰ naˇ haˬ geu˰-awˇ daˬ dzeuˇ oˇ dzeuˇ-euˬ miˇ neh , miˇ tsaˬ zaˬ dawˬ tawˆ lu˰-ahˇ lawˬ haw-eu g'aˇ duˬ , miˇ tsaˬ heu k'oeˇ taˆ shaˬ-eu zahˬ-eu jeˬ bi keuˆ le-eu aˇ yamˬ la˰ k'oeˇ , naw ma˰-ahˇ bi buˬ bi law-iˇ ma .
66003011	Ngaˇ yaw kawˇ-ehˇ oe ma . Naw ma˰-euˬ g'aˬ leˇ-eu la˰ sawˬ-ahˇ tsawˇ haˬ tiˬ g'aˬ-iˬ maˬ bi lu doˆ geu˰-eu g'aˇ duˬ , naw ma˰ jaˆ lu˰-eu jeˬ-ahˇ yaw muiˬ paˬ-ehˇ jeˬ hmˬ taˬ-awˬ .
66003012	G'aˬ leˇ-eu tsawˇ haˬ-ahˇ ngaˬ-euˬ Miˬyehˇ-euˬ uˬ duˬ tahˬ nymˇ la˰ k'oeˇ k'awˇ zeuˇ bi geu˰-awˇ , aˬ myah lu˰ k'oeˇ gaˇ ya jawˇ teh˰-a . Ngaˬ-euˬ Miˬyehˇ-euˬ tsawˇ myahˇ hawˇ-eu , ngaˬ-euˬ Miˬyehˇ jawˇ-eu mˬ-ahˇ neh za˰ le-euˬ Yeˬluˇsaˬlehˬ yaw shui˰ pyeu˰-eu ngaˬ-euˬ Miˬyehˇ-euˬ meuˬ-euˬ tsawˇ myahˇ , aˬ yaw˰ k'oeˇ taˆ ngaˇ bo˰ myahˬ nehˬ ma . Ngaˬ-euˬ tsawˇ myahˇ yaw shui˰ k'aw˰ , aˬ yaw˰ k'oeˇ taˆ bo˰ myahˬ nehˬ ma .
66003013	" Nawˇ naˬ bawˇ tso˰-eu ngeuˇ naˇ , Yaw sahˇ Miˬyehˇ neh Ka li zaˬ aˇ muˇ deuˬ-ahˇ ehˇ nehˬ-euˬ dawˬ-ahˇ naˇ haˬ-awˬ .
66003014	" Lawˬdiˬciˆ Ka li zaˬ aˇ muˇ-euˬ mˬ taˆ g'aˬ k'ehˇ-ahˇ heu lo˰-ehˇ bo˰ nehˬ-awˬ . " Heu-aˬ , saˇ jaˇ zi˰-eu la˰ k'oeˇ dawˇ coe ni saˇ kiˇ kamˬ-eu g'aˬ pyeu˰-awˇ , Miˬyehˇ neh k'aˇ beh taˬ-eu jeˬ dawˬ tawˆ lu˰ k'oeˇ taˆ uˆ lahˇ-eu , Aˬmiˬ lehˇ kuˇ-eu g'aˬ-euˬ dawˬ meh .
66003015	Nawˬ neh mˇ-euˬ jeˬ ngaˇ siˬ nya ma . Nawˇ-aˬ , yaw tseh˰ k'aw˰ maˬ ngeuˇ , yaw lahˇ k'aw˰ maˬ ngeuˇ lehˇ jaˆ lu˰ meh . Yaw tseh˰ naˇ yaw tseh˰ , yaw lahˇ naˇ yaw lahˇ lehˇ bi duˬ laˇ-awˬ .
66003016	Nawˇ-aˬ , yaw tseh˰ maˬ tseh˰ , yaw lahˇ maˬ lahˇ-ehˇ , yaw lmˇ lmˇ-ehˇ teh˰-ehˇ g'eh-eu miˇ neh , ngaˬ-euˬ k'aˬ meh la˰ k'oeˇ neh nawˬ-ahˇ meh dzeh ma .
66003017	' Ngaˇ smˇ muiˬ smˇ baw pyeu˰-awˇ , k'aˇ loˬ-eu jeˬ dawˬ tawˆ lu˰ jaˆ jiˇ ma lehˇ nawˇ ehˇ-eu meh . Ehˇ k'aw˰ , nawˇ shaˬ zahˬ aˇ naˆ ni ya mˇ paˬ-ehˇ g'eh-awˇ , aˇ naˆ ni g'awˬ shaˬ gaˬ laˇ paˬ-ehˇ g'eh-eu gaˇ kawˆ yawˬ haˇ yawˬ ha maˬ siˬ nya-a . Nawˇ-aˬ , iˇ shaˬ shaˬ dui dui-awˇ , neˇ myawˆ ni g'eh-eu uˬ ta˰ , myaˆ beh˰ beh˰-eu meh .
66003018	K'oeˇ miˇ neh , nawˇ smˇ muiˬ bi muiˬ laˇ-eu g'aˇ duˬ , ngaˇ jawˇ gaˇ maˇ jawˆ ni g'eh-eu shuiˇ zeuˇ laˇ-awˬ lehˇ nui noeˬ nui duˇ bi˰-eu ma . Nawˇ dm-eu g'aˇ duˬ mehˬ tsoeˬ yaw pyuˇ k'aw˰ zeuˇ-awˇ , sha˰ dawˇ dui dui paˬ-ehˇ neˇ myawˆ ni g'eh-eu nawˬ-euˬ g'awˇ mawˇ-ahˇ dm kaˬ-awˬ . Nawˬ-euˬ myaˆ nuiˆ mawˇ nya laˇ ni , myaˆ nuiˆ-ahˇ dawˆ-eu tsiˇ zeuˇ-awˬ .
66003019	Ngaˇ gaˬ-eu tsawˇ haˬ deuˬ-ahˇ , ngaˇ dehˬ dehˬ-ehˇ zuiˆ-eu ma . Nui ma-ahˇ noeˬ-awˇ , iˬ baˇ noeˬ poˆ-awˬ .
66003020	Naˇ haˬ-awˬ , ngaˇ laˇ g'oˆ-ahˇ yaw˰-awˇ k'oˆ lu˰ ma . Ngaˬ-euˬ teˇ saˇ gaˬ-awˇ laˇ g'oˆ k'aˇ pah nehˬ la˰-eu g'aˬ-euˬ nymˇ-ahˇ ngaˇ uˇ-iˇ-awˇ , aˬ yaw˰ nehˬ-ehˇ dzaˬ ta˰ dawˇ ta˰ ma . Aˬ yaw˰ k'aw˰ , ngaˬ nehˬ-ehˇ dzaˬ ta˰ dawˇ ta˰ teh˰-a .
66003021	Ngaˇ g'aˬ leˇ-euˬ miˇ neh , ngaˬ Da-euˬ dzoeˬ dzaˬ nuiˇ mahˬ k'oeˇ taˆ ngaˬ Da-euˬ gaˇ dzeˇ nuiˇ lu˰-eu lo˰-ehˇ , g'aˬ leˇ-euˬ tsawˇ haˬ deuˬ-ahˇ , ngaˬ-euˬ dzoeˬ dzaˬ nuiˇ mahˬ k'oeˇ taˆ ngaˬ-euˬ gaˇ dzeˇ bi nuiˇ ma .
66003022	" Nawˇ naˬ bawˇ tso˰-eu ngeuˇ naˇ , Yaw sahˇ Miˬyehˇ neh Ka li zaˬ aˇ muˇ deuˬ-ahˇ ehˇ nehˬ-euˬ dawˬ-ahˇ naˇ haˬ-awˬ .
66004001	K'oeˇ naˇ , mˬ k'oeˇ taˆ laˇ g'oˆ pah taˬ-euˬ gaˇ , Yaw sahˇ la˰ k'oeˇ ngaˇ paˇ ya mawˇ-euˬ ma . Yaw beh ngaˬ-ahˇ dawˬ ngehˬ cawˬ le-euˬ daˇ heh baw gaˇ duˇ-eu teˇ saˇ k'oeˇ saˇ ngaˬ-ahˇ ehˇ-eu , " Heu gaˇ daˆ laˇ-awˬ . Mehˬ hu paw pyeu˰ laˇ-eu lehˇ g'eh-eu gaˇ kawˆ ngaˇ nawˬ-ahˇ mehˬ nehˬ nyaˇ . "
66004002	K'oeˇ ngeh , tiˬ poˆ teh˰-ehˇ Yaw sahˇ Miˬyehˇ ngaˬ-ahˇ uˆ lahˇ le-euˬ meh . Mˬ k'oeˇ taˆ dzoeˬ dzaˬ nuiˇ mahˬ tiˬ mahˬ jaˆ-awˇ , tsawˇ haˬ tiˬ g'aˬ nuiˇ lu˰-eu meh .
66004003	Aˬ yaw˰-euˬ myaˆ pyawˬ-aˬ , yaw bya˰ bya˰-eu k'aˬ lo sehˇ hawˇ-eu neˇ tseuˆ ni g'eh-eu k'aˬ lo sehˇ-ahˇ duˇ-awˇ , dzoeˬ dzaˬ nuiˇ mahˬ k'oeˇ-euˬ tiˬ jawˬ , neˇ naˆ naˆ-eu k'aˬ lo sehˇ-ahˇ duˇ-eu aˇ deˇ leˇ k'ah jaˆ-eu meh .
66004004	Dzoeˬ dzaˬ nuiˇ mahˬ k'oeˇ-euˬ tiˬ jawˬ , dzoeˬ dzaˬ nuiˇ mahˬ nyiˬ tseˇ oeˬ mahˬ jaˆ-awˇ , mehˬ tsoeˬ yaw pyuˇ dm-awˇ shuiˇ uˬ k'oˆ k'oˆ lu˰-eu aˬ yui˰ aˬ tsu nyiˬ tseˇ oeˬ g'aˬ nuiˇ lu˰-eu meh .
66004005	Dzoeˬ dzaˬ nuiˇ mahˬ k'oeˇ mahˬ mˬ myaw˰ myaw˰-awˇ , teˇ saˇ g'awˬ mya jeˬ hawˇ-eu mˬ jeˬ jeˬ-eu teˇ saˇ mahˇ doˆ laˇ-eu meh . Dzoeˬ dzaˬ nuiˇ mahˬ mehˬ shi Miˬyehˇ-euˬ yaw sahˇ shi˰ sahˇ pyeu˰-eu tsiˇ du shi˰ du do˰ lu˰-eu meh .
66004006	Dzoeˬ dzaˬ nuiˇ mahˬ k'oeˇ-euˬ mehˬ shi , doˆ coˆ-ehˇ haw mawˇ nya-eu shawˇ jehˆ ni g'eh-eu pyawˬ haw lah-ahˇ duˇ-eu lah tiˬ lah jaˆ-eu meh . Dzoeˬ dzaˬ nuiˇ mahˬ k'oeˇ-euˬ tiˬ jawˬ oeˬ pyawˬ lu˰ , mehˬ shi naˇ k'ah myaˆ nuiˆ tiˬ byah ni tso˰ g'oeˬ taˬ-euˬ deh˰ lu˰-eu jeˬ zaˬ oeˬ mawˇ jawˇ-eu meh .
66004007	Yaw beh mawˇ-aˬ , aˇ laˬ jaˬ shiˇ-ahˇ duˇ-awˇ , nyiˬ mawˇ tiˬ mawˇ-aˬ , mawˇ neˇ mawˇ gaw-ahˇ duˇ-eu meh . Smˬ mawˇ ti mawˇ-aˬ , tsawˇ haˬ-euˬ myaˆ pyawˬ tso˰-awˇ , oeˬ mawˇ tiˬ mawˇ-aˬ , zaw lu˰-eu k'aˬ dzeˇ dzeˇ ma-ahˇ duˇ-eu meh .
66004008	Jeˬ zaˬ aˬ yaw˰ mawˇ yaw˰ aˬ dahˇ ko˰ dahˇ tso˰-awˇ , aˬ dahˇ k'oeˇ deuˬ-euˬ la˰ k'oeˇ la˰ nyiˇ nyiˬ pyawˬ lu˰ myaˆ nuiˆ tiˬ byah ni tso˰ g'oeˬ taˬ-euˬ meh . Jeˬ zaˬ k'oeˇ deuˬ uˬ ci˰ nah g'ahˇ maˬ ehˇ heu lo˰-ehˇ caˇ-eu meh . " Baoˬ huiˬ-eu Sahˬpaˬ Miˬyehˇ-aˬ , muiˬ meh shawˇ meh , muiˬ meh shawˇ meh , muiˬmeh shawˇ meh . Aˇ hu maˬ ehˇ , nymˬ-mˇ maˬ ehˇ , mˬ maˬ maˬ byaˆ zaˇ ziˇ deh˰ meh . "
66004009	Jeˬ zaˬ k'oeˇ oeˬ mawˇ-aˬ , dzoeˬ dzaˬ nuiˇ mahˬ k'oeˇ taˆ nuiˇ lu˰-eu mˬ maˬ maˬ byaˆ zaˇ ziˆ deh˰-eu g'aˬ-ahˇ , yaw sheh˰ k'ahˬ sehˇ huiˬ gaˇ ja ceuˬ-eu caˇ dawˬ , ciˬ huiˬ ciˬ mahˇ-eu caˇ dawˬ hawˇ-eu , guiˬ lahˬ-ahˇ ja ceuˬ-eu caˇ dawˬ caˇ-eu meh . Aˬ yaw˰ ma˰ k'oeˇ lo˰-ehˇ caˇ ngeh ,
66004010	aˬ yui˰ aˬ tsu k'oeˇ nyiˬ tseˇ oeˬ g'aˬ , dzoeˬ dzaˬ nuiˇ mahˬ k'oeˇ taˆ nuiˇ lu˰-eu g'aˬ mehˬ shi awˆ byaˆ-awˇ , mˬ maˬ maˬ byaˆ zaˇ ziˇ deh˰-eu g'aˬ pyeu˰-eu aˬ yaw˰-ahˇ uˬ duˬ tahˬ-eu meh . Dzoeˬ dzaˬ nuiˇ mahˬ mehˬ shi aˬ yaw˰ ma˰ shuiˇ uˬ k'oˆ dzeh taˬ-awˇ ,
66004011	" Nga ma˰-euˬ Sahˬpaˬ Miˬyehˇ-oˇ , yawˬ jeˬ na lu˰ nawˬ neh beh-awˇ , nawˬ-euˬ nui k'ahˇ baˬ da baˇ neh , jaˆ lu˰ jawˇ lu˰-eu baˬ da neh , yaw sheh˰ k'ahˬ sehˇ maˬ ehˇ , taˬ huiˬ taˬ mahˇ-eu jeˬ maˬ ehˇ , baoˬ maˬ ehˇ , nawˇ za geuˇ-eu meh . "
66005001	Dzoeˬ dzaˬ nuiˇ mahˬ k'oeˇ taˆ nuiˇ lu˰-eu g'aˬ-euˬ aˇ maˇ la˰-ahˇ , sahˬ bo˰ paˇ yoˆ tiˬ yoˆ tuˆ tehˬ taˬ-euˬ gaˇ ngaˇ ya mawˇ-euˬ ma . Nyiˬ pyawˬ lu˰ sahˬ bo˰ bo˰ byah taˬ-awˇ , jmˬ shi˰ tsahˇ diˬ taˬ-euˬ meh .
66005002	K'oeˇ naˇ , g'aˬ k'aˆ dui dui-eu mˬ taˆ g'aˬ k'ehˇ tiˬ g'aˬ teˇ saˇ yaw k'aˆ-ehˇ guˇ-awˇ , " Jmˬ diˬ taˬ-euˬ ngawˬ paˆ-awˇ , sahˬ bo˰ paˇ yoˆ heu yoˆ-ahˇ pah-eu aˬ suˇ g'aˬ geuˇ ta " lehˇ ehˇ-eu meh .
66005003	Ehˇ k'aw˰ , mˬ k'oeˇ taˆ maˬ ehˇ , miˇ tsaˬ k'oeˇ taˆ maˬ ehˇ , miˇ oˆ k'ahˬ-ahˇ maˬ ehˇ , sahˬ bo˰ paˇ yoˆ k'oeˇ-ahˇ pah haw nya-eu tiˬ g'aˬ-iˬ maˬ jawˇ-a .
66005004	Sahˬ bo˰ paˇ yoˆ k'oeˇ-ahˇ pah haw geuˇ-eu tsawˇ haˬ tiˬ g'aˬ-iˬ maˬ jawˇ-eu miˇ neh , ngaˇ ngoeˇ dui dui-euˬ ma .
66005005	K'oeˇ ngeh , aˬ yui˰ aˬ tsu k'oeˇ deuˬ la˰ k'oeˇ tiˬ g'aˬ , ngaˬ-ahˇ heu lo˰-ehˇ ehˇ-eu meh . " Taˬ ngoeˇ . Haw-awˬ . Yuˇdaˆ tsawˇ jeuˬ-euˬ Aˇ laˬ jaˬ shiˇ pyeu˰-eu , Daˬbiˇ-euˬ Duˬ ciˇ k'oeˇ g'aˬ guiˇ deuˆ g'aˬ-euˬ meh . Jmˬ shi˰ tsahˇ diˬ taˬ-euˬ k'oeˇ aˬ yaw˰ ngawˬ paˆ-awˇ , sahˬ bo˰ paˇ yoˆ pah nya meh . "
66005006	K'oeˇ naˇ , jeˬ zaˬ k'oeˇ oeˬ mawˇ hawˇ-eu aˬ yui˰ aˬ tsu k'oeˇ deuˬ tiˬ jawˬ jawˇ lu˰-eu g'ahˇ ceh jaˆ-eu dzoeˬ dzaˬ nuiˇ mahˬ k'oeˇ taˆ , Yawˇzaˬ yaw˰ lu˰ gaˇ ya mawˇ-euˬ ma . Yawˇzaˬ k'oeˇ-aˬ , bi seh˰-euˬ gaˇ duˇ-eu meh . Uˬ coeˇ shi˰ coeˇ tso˰-awˇ , myaˆ nuiˆ shi˰ nuiˆ tso˰-eu meh . K'oeˇ-aˬ , miˇ tsaˬ doe ni pyehˬ taˬ-euˬ Miˬyehˇ-euˬ yaw sahˇ shi˰ sahˇ pyeu˰-eu meh .
66005007	Dzoeˬ dzaˬ nuiˇ mahˬ k'oeˇ taˆ nuiˇ lu˰-eu g'aˬ-euˬ aˇ maˇ la˰-ahˇ tuˆ tehˬ taˬ-euˬ sahˬ bo˰ paˇ yoˆ k'oeˇ yoˆ-ahˇ , Yawˇzaˬ k'oeˇ mawˇ yuˇ laˬ leˇ-euˬ meh .
66005008	K'oeˇ lo˰-ehˇ yuˇ laˬ leˇ ngeh , deh˰ lu˰-eu jeˬ zaˬ k'oeˇ oeˬ mawˇ hawˇ-eu aˬ yui˰ aˬ tsu k'oeˇ nyiˬ tseˇ oeˬ g'aˬ , Yawˇzaˬ-euˬ mehˬ shi awˆ byaˆ-euˬ meh . Aˬ yaw˰ ma˰ yawˬ g'aˬ na lu˰ , deuˇ-mˬ tiˬ siˬ hawˇ-eu tsiˇ yaw saw jeˬ tiˬ byah ni dahˬ-eu shuiˇ naˬ bo deuˬ ahˇ-eu meh .
66005009	Aˬ yaw˰ ma˰ caˇ dawˬ yaw shui˰ heu lo˰-ehˇ caˇ-eu meh . " Seh˰-eu jeˬ-ahˇ nawˇ ya daˬ-awˇ , g'awˇ mawˇ lawˇ dah nehˬ-eu la˰ k'oeˇ , miˇ tsaˬ tsawˇ jeuˬ tsawˇ ca dawˬ tawˆ , Miˬyehˇ jawˇ gaˇ g'o˰ keuˆ laˇ ni , nawˇ sheuˬ k'o˰ ha nehˬ-euˬ miˇ neh , sahˬ bo˰ paˇ yoˆ-ahˇ nawˇ yuˇ-awˇ , jmˬ diˬ taˬ-euˬ ngawˬ paˆ nya ni , nawˇ mˇ geuˇ-eu g'aˬ pyeu˰-eu meh .
66005010	Yaw˰ ma˰ Miˬyehˇ-euˬ gaˇ mˇ-eu , piˇ ma miˇk'ahˬ pyeu˰ laˇ nya ni , nawˬ neh jahˇ nehˬ g'aˬ-euˬ lo˰-ehˇ , yaw˰ ma˰ miˇ tsaˬ heu-euˬ k'oeˇ taˆ , uˆ lahˇ-eu deuˬ ya geu˰ teh˰-a . "
66005011	Ngaˇ paˇ haw g'eh le˰ ngeh , mˬ taˆ g'aˬ k'ehˇ aˇ seh aˇ lamˬ-euˬ teˇ saˇ ya gaˬ-euˬ ma . Dzoeˬ dzaˬ nuiˇ mahˬ , deh˰ lu˰-eu jeˬ zaˬ k'oeˇ oeˬ mawˇ hawˇ-eu , aˬ yui˰ aˬ tsu k'oeˇ nyiˬ tseˇ oeˬ g'aˬ-euˬ tiˬ jawˬ , aˬ yaw˰ ma˰ yaw˰ lu˰-eu meh .
66005012	Aˬ yaw˰ ma˰ teˇ saˇ yaw k'aˆ-ehˇ guˇ-awˇ heu lo˰-ehˇ caˇ-eu meh . " Seh˰ gaˇ ya daˬ-euˬ Yawˇzaˬ-aˬ , baoˬ hawˇ-eu pyuˇ shuiˇ myawˬ gahˬ , zaˬ siˬ tsawˇ gahˇ hawˇ-eu g'aˬ , taˬ huiˬ taˬ mahˇ nehˬ-eu jeˬ , yaw sheh˰k'ahˬsehˇ huiˬ-eu jeˬ , ja ceuˬ nehˬ-eu jeˬ , heu deuˬ-ahˇ za geuˇ-eu meh .
66005013	K'oeˇ naˇ , mˬ k'oeˇ taˆ , miˇ tsaˬ k'oeˇ taˆ hawˇ-eu , miˇ oˆ k'ahˬ hawˇ-eu iˬ ma laˆ shaˆ-ahˇ k'aˇ deh˰ k'aˇ jawˇ-eu jeˬ pyeu˰-eu , boeˬ boeˬ luˆ luˆ la˰ k'oeˇ k'aˇ deh˰ k'aˇ jawˇ-eu deuˬ dawˬ tawˆ lu˰-euˬ teˇ saˇ ngaˇ ya gaˬ-euˬ ma . Aˬ yaw˰ ma˰ heu lo˰-ehˇ caˇ lu˰-eu meh . " Nuiˇ mahˬ-ahˇ nuiˇ-eu g'aˬ hawˇ-eu Yawˇ zaˬ-ahˇ , yaw sheh˰ k'ahˬsehˇ hawˇ-eu baoˬ , mˬ mˬ maˬ byaˆ zaˇ zi jaˆ lu˰-uˇ "
66005014	K'oeˇ ngeh , deh˰ lu˰-eu jeˬ zaˬ k'oeˇ oeˬ mawˇ " Aˬ miˬ " lehˇ ehˇ k'o˰ nehˬ-euˬ meh . K'oeˇ naˇ , aˬ yui˰ aˬ tsu k'oeˇ deuˬ awˆ byaˆ-awˇ uˬ duˬ tahˬ-euˬ meh .
66006001	K'oeˇ naˇ , Yawˇzaˬ k'oeˇ mawˇ jmˬ diˬ taˬ-euˬ yaw beh hmˬ-ahˇ ngawˬ paˆ gaˇ ngaˇ mawˇ-euˬ ma . K'oeˇ ngeh , deh˰ lu˰-eu jeˬ zaˬ k'oeˇ oeˬ mawˇ la˰ k'oeˇ tiˬ mawˇ , " Laˇ-awˬ " lehˇ mˬ jeˬ jeˬ-eu teˇ saˇ lo˰-ehˇ ehˇ gaˇ ngaˇ ya gaˬ-euˬ ma .
66006002	Ngaˇ haw g'eh ngeh , mahˬ mahˬ pyuˇ tiˬ mawˇ mawˇ-euˬ ma . Mahˬ dziˬ lu˰-eu g'aˬ kaˆ tiˬ kahˇ ba˰ lu˰-awˇ , aˬ yaw˰-ahˇ shuiˇ uˬ k'oˆ bi˰ nehˬ-awˇ , g'aˬ leˇ-euˬ tsawˇ haˬ lo˰-ehˇ guiˇ deuˆ g'aˬ-eu g'aˇ duˬ mahˬ dziˬ-awˇ doˆ-iˇ-euˬ meh .
66006003	K'oeˇ naˇ , Yawˇzaˬ k'oeˇ mawˇ jmˬ diˬ taˬ-euˬ nyiˬ hmˬ tiˬ hmˬ-ahˇ ngawˬ paˆ-euˬ meh . K'oeˇ ngeh , deh˰ lu˰-eu jeˬ zaˬ nyiˬ mawˇ tiˬ mawˇ , " Laˇ-awˬ " lehˇ ehˇ gaˇ ngaˇ ya gaˬ-euˬ ma .
66006004	Neˇ tseuˆ ni g'eh-eu mahˬ tiˬ mawˇ paˇ doˆ laˇ-euˬ meh . Tsawˇ haˬ zaˬ tiˬ g'aˬ tiˇ g'aˬ bi seh˰-eu g'aˇ duˬ mahˬ k'oeˇ mawˇ dziˬ-eu g'aˬ-ahˇ guiˇ bi mˇ-eu baoˬ bi˰ nehˬ-euˬ meh . Huiˬ dui dui-eu mi cehˇ tiˬ kahˇ aˬ yaw˰-ahˇ bi˰ nehˬ-euˬ meh .
66006005	K'oeˇ naˇ , Yawˇzaˬ k'oeˇ mawˇ jmˬ diˬ taˬ-euˬ smˇ hmˬ tiˬ hmˬ ngawˬ paˆ-euˬ meh . K'oeˇ ngeh , deh˰ lu˰-eu jeˬ zaˬ smˬ mawˇ tiˬ mawˇ " Laˇ-awˬ " lehˇ ehˇ gaˇ ngaˇ ya gaˬ-euˬ ma . Mahˬ dziˬ-eu g'aˬ-euˬ aˬ la˰-ahˇ paˆ yawˬ tuˆ tehˬ taˬ-euˬ meh .
66006006	Deh˰ lu˰-eu jeˬ zaˬ oeˬ mawˇ jawˇ gaˇ neh doˆ le-euˬ teˇ saˇ-ahˇ duˇ-awˇ , heu lo˰-ehˇ ehˇ-eu dawˬ-ahˇ ngaˇ ya gaˬ-euˬ ma . " Cehˇ tiˬ pehˬ-euˬ tiˬ nah g'aˬ gaˇ poeˬ tsaˬ-awˇ , lawˬ loeˇ smˇ pehˬ-euˬ tiˬ nah g'aˬ gaˇ poeˬ tsaˬ-eu meh . Ehˇ k'aw˰ , saˬ loˬ aˇ bawˇ hawˇ-eu aˬ ga˰ ga˰ yaˇ-ahˇ taˬ laˆ cawˆ . "
66006007	K'oeˇ naˇ , Yawˇzaˬ k'oeˇ mawˇ jmˬ diˬ taˬ-euˬ oeˬ hmˬ tiˬ hmˬ-ahˇ ngawˬ paˆ-euˬ meh . K'oeˇ ngeh , deh˰ lu˰-eu jeˬ zaˬ oeˬ mawˇ tiˬ mawˇ " Laˇ-awˬ " lehˇ ehˇ gaˇ ngaˇ ya gaˬ-euˬ ma .
66006008	Ngaˇ haw g'eh ngeh , pyuˇ pya ni g'eh-eu mahˬ tiˬ mawˇ mawˇ-euˬ ma . Mahˬ dziˬ lu˰-eu g'aˬ-aˬ , shiˇ-eu jeˬ lehˇ myahˇ-awˇ , aˬ yaw˰-euˬ mehˬ nah tehˬ ni shiˇ-eu miˇ k'ahˬ caw teh lu˰-eu meh . Guiˇ deuˆ-eu jeˬ , meh˰-eu shu˰-eu jeˬ , naˇ-eu gawˇ-eu jeˬ , jeˬ zaˬ yaw haiˬ jeˬ , heu lo˰-ehˇ g'eh-eu deuˬ-ahˇ g'oe-awˇ aˬ cawˬ-ahˇ seh˰-eu g'aˇ duˬ , miˇ tsaˬ heu oeˬ bymˇ tiˬ bymˇ k'oeˇ taˆ uˆ lahˇ-eu baoˬ aˬ yaw˰ nya˰-ahˇ bi˰ taˬ-euˬ meh .
66006009	K'oeˇ naˇ , Yawˇzaˬ k'oeˇ mawˇ jmˬ diˬ taˬ-euˬ ngaˬ hmˬ tiˬ hmˬ-ahˇ ngawˬ paˆ-euˬ meh . K'oeˇ ngeh , Miˬyehˇ-euˬ dawˬ kawˬ mehˬ-awˇ saˇ jaˇ zi˰-eu la˰ k'oeˇ saˇ kiˇ kamˬ-euˬ miˇ neh bi seh˰-euˬ tsawˇ haˬ deuˬ-euˬ sa˰ laˇ k'oeˇ deuˬ , lawˇ duˬ-euˬ uˬ moˆ jawˇ lu˰ gaˇ ngaˇ ya mawˇ-euˬ ma .
66006010	Aˬ yaw˰ ma˰ teˇ saˇ yaw k'aˆ-ehˇ guˇ-awˇ , " Baoˬ huiˬ-eu Sahˬpaˬ Miˬyehˇ pyeu˰-eu muiˬ-eu shawˇ-eu tsaˬ-eu dawˇ-eu g'aˬ-oˇ , nga ma˰-ahˇ seh˰-euˬ miˇ tsaˬ k'oeˇ taˆ jawˇ-eu tsawˇ haˬ k'oeˇ deuˬ-ahˇ aˬ myah yaˇ k'aˬ daˇ nehˬ-awˇ k'ehˬ-eu k'aˆ-eu g'eh te " lehˇ ehˇ-eu meh .
66006011	K'oeˇ ngeh , aˬ yaw˰ ma˰ yawˬ g'aˬ na lu˰-ahˇ pehˇ k'ahˬ pehˇ mahˇ yaw pyuˇ bi dm awˇ , aˬ yaw˰ ma˰-ahˇ seh˰-euˬ lo˰-ehˇ , aˬ yaw˰ ma˰ nehˬ-ehˇ tiˬ kawˆ lo˰-ehˇ gaˇ mˇ-euˬ deuˬ tsawˇ haˬ aˇ g'aˬ noeˬ taˬ-euˬ lo˰-ehˇ bi seh˰ byah ngeh keuˆ ni , tiˬ k'ehˬ g'aˬ naˬ naˬ tawˬ-eu g'aˇ duˬ ehˇ nehˬ-euˬ meh .
66006012	K'oeˇ naˇ , Yawˇzaˬ k'oeˇ mawˇ jmˬ diˬ taˬ-euˬ shi˰ hmˬ tiˬ hmˬ-ahˇ ngawˬ paˆ gaˇ ngaˇ mawˇ-euˬ ma . K'oeˇ ngeh , miˇ luˆ luˆ dui dui laˇ-awˇ ' nahˇ ma myahˬ naˆ-euˬ saˬ paˇ lo˰-ehˇ zahˇ-iˇ-awˇ , ba la shiˬ lo˰-ehˇ neˇ laˇ-euˬ meh .
66006013	Aˬ guiˇ deuˬ k'aw˰ , maˬ aw˰ laˇ dah-euˬ siˬ guˬ aˇ siˬ-ahˇ jaˬ lehˇ lehˇ ma neh bi baw juˆ ka-euˬ lo˰-ehˇ miˇ tsa ga ka le-euˬ meh .
66006014	Mˬ-aˬ , sahˬ bo˰ paˇ yoˆ lehˬ yoˆ k'o˰-eu lo˰-ehˇ byoˆ-iˇ-awˇ , gawˬ jawˬ yawˬ jawˬ na lu˰ hawˇ-eu iˇ jaw lahˇ yawˬ lahˇ na lu˰ , jawˇ duˬ bi jiˆ paˇ jiˇ-euˬ meh .
66006015	K'oeˇ naˇ , miˇ k'ahˬ sahˬ paˬ deuˬ maˬ ehˇ , uˆ lahˇ-eu sahˬ paˬ sahˬ ma deuˬ maˬ ehˇ , guiˇ ma˰ k'oeˇ taˆ uˆ lahˇ-eu yaw huiˬ yaw mahˇ deuˬ maˬ ehˇ , smˇ muiˬ muiˬ-awˇ baoˬ ahˇ-eu tsawˇ haˬ deuˬ maˬ ehˇ , nui deuˬ maˬ ehˇ , zaˬ k'aˆ deuˬ hawˇ-eu zaˬ k'aˆ maˬ ngeuˇ-eu deuˬ maˬ ehˇ , gawˬ jawˬ k'oeˇ taˆ jaˆ-eu lo k'ahˬ lo guˇ doe ni cehˆ za˰ jiˇ-euˬ meh .
66006016	Gawˬ jawˬ hawˇ-eu lo guˇ deuˬ-ahˇ aˬ yaw˰ ma˰ guˇ guˇ-ehˇ ehˇ-eu , " Nga ma˰ k'oeˇ taˆ byaˆ tehˬ le-awˇ , dzoeˬ dzaˬ nuiˇ mahˬ k'oeˇ taˆ nuiˇ lu˰-eu g'aˬ-euˬ myaˆ nuiˆ hawˇ-eu , Yawˇzaˬ-euˬ nui ma pehˇ-eu jeˬ-ahˇ maˬ bi mawˇ ni dehˬ kaˬ nehˬ la˰-awˬ .
66006017	Guˆ dui dui laˇ paˬ-ehˇ g'eh-eu aˬ yaw˰ nya˰ nui ma pehˇ-eu aˇ nah keuˆ le taˬ-euˬ gaˇ , aˬ suˇ g'aˬ yaw˰ daˬ coeˇ paˬ nga . "
66007001	K'oeˇ naˇ , miˇ ma oeˬ coeˇ oeˬ pyawˬ-ahˇ mˬ taˆ g'aˬ k'ehˇ oeˬ g'aˬ yaw˰ lu˰ gaˇ ngaˇ ya mawˇ-euˬ ma . Miˇ tsaˬ k'oeˇ taˆ maˬ ehˇ , iˬ ma laˆ shaˆ k'oeˇ taˆ maˬ ehˇ , aˇ bawˇ-ahˇ maˬ ehˇ , jaˬ lehˇ maˬ bi baw ni , miˇ ma oeˬ coeˇ oeˬ pyawˬ-euˬ jaˬ lehˇ-ahˇ aˬ yaw˰ ma˰ nyeh˰ tehˬ taˬ-euˬ meh .
66007002	K'oeˇ naˇ , mˬ taˆ g'aˬ k'ehˇ yawˬ g'aˬ yawˬ deh˰ lu˰-eu Miˬyehˇ-euˬ jmˬ yuˇ-awˇ nahˇ ma doˆ k'ehˬ paw neh laˇ lu˰ gaˇ ngaˇ ya mawˇ-euˬ ma . Miˇ tsaˬ hawˇ-eu iˬ ma laˆ shaˆ-ahˇ laˆ luˬ laˆ seˇ-eu g'aˇ duˬ Miˬyehˇ neh baoˬ bi˰ taˬ-euˬ mˬ taˆ g'aˬ k'ehˇ k'oeˇ oeˬ g'aˬ-ahˇ aˬ yaw˰ teˇ saˇ yaw k'aˆ-ehˇ guˇ gaˬ-euˬ meh .
66007003	" Aˬ dui Miˬyehˇ-euˬ zaˬ k'aˆ deuˬ-euˬ naˇ k'awˇ-ahˇ aˬ dui jmˬ maˬ diˬ g'aˬ k'oeˇ keuˆ ni , miˇ tsaˬ-ahˇ maˬ ehˇ , iˬ ma laˆ shaˆ-ahˇ maˬ ehˇ , aˇ bawˇ deuˬ-ahˇ maˬ ehˇ , tiˬ jeˬ-iˬ taˬ g'eh lawˬ siˬ " lehˇ mˬ taˆ g'aˬ k'ehˇ k'oeˇ g'aˬ ehˇ-eu meh .
66007004	K'oeˇ naˇ , naˇ k'awˇ-ahˇ Miˬyehˇ-euˬ jmˬ diˬ taˬ-euˬ tsawˇ haˬ tiˬ seh oeˬ muiˇ oeˬ heˇ g'aˬ byah-eu meh lehˇ ngaˬ-ahˇ ehˇ nehˬ la˰-euˬ meh . Aˬ yaw˰ ma˰-aˬ , Iˇsaˬleˬlaˬ tsawˇ jeuˬ tseˇ nyi˰ jeuˬ la˰ k'oeˇ ahˇ-eu tsawˇ haˬ deuˬ meh .
66007005	Yuˇdaˆ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ , Luˇbeˬ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ , Gaˆ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ ,
66007006	Aˬsaˬ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ , Naˬtaˬliˇ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ , Maˬnaˇseˬ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ ,
66007007	Suˇmoˬ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ , Leˬbiˇ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ , Iˇsaˬkaˬ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ ,
66007008	Zeˬbuˬluˬ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ , Yoˇsehˆ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ , Beˬyaˬmiˬ tsawˇ jeuˬ la˰ k'oeˇ tiˬ muiˇ nyiˬ heˇ g'aˬ meh .
66007009	K'oeˇ naˇ , ngaˇ paˇ haw g'eh ngeh , tsawˇ haˬ tiˬ g'aˬ-iˬ maˬ gui jiˇ coeˇ ni myaˬ-eu tsawˇ haˬ aˇ ma˰ tiˬ ma˰-ahˇ ya mawˇ-euˬ ma . Aˬ yaw˰ ma˰-aˬ , miˇ tsaˬ tsawˇ jeuˬ tsawˇ ca dawˬ tawˆ lu˰-ahˇ ta˰-eu tsawˇ haˬ deuˬ pyeu˰-awˇ , pyuˇ deuˬ ni g'eh-eu pehˇ k'ahˬ pehˇ mahˇ dm-awˇ aˬ la˰-ahˇ daoˇ uˬ pyaˬ yuˇ lu˰-awˇ , dzoeˬ dzaˬ nuiˇ mahˬ hawˇ-eu Yawˇzaˬ-euˬ mehˬ shi yaw˰ lu˰-eu meh .
66007010	Aˬ yaw˰ ma˰ teˇ saˇ yaw k'aˆ-ehˇ guˇ-awˇ , " Ka k'o˰-eu jeˬ-aˬ , dzoeˬ dzaˬ nuiˇ mahˬ k'oeˇ taˆ nuiˇ lu˰-eu aˬ dui-euˬ Miˬyehˇ hawˇ-eu aˬ dui-euˬ Yawˇzaˬ jawˇ gaˇ neh oe-euˬ meh " lehˇ ehˇ-eu meh .
66007011	Mˬ taˆ g'aˬ k'ehˇ dawˬ tawˆ lu˰ , dzoeˬ dzaˬ nuiˇ mahˬ , aˬ yui˰ aˬ tsu deuˬ hawˇ-eu , deh˰ lu˰-eu jeˬ zaˬ oeˬ mawˇ-euˬ tiˬ jawˬ yaw˰ lu˰-eu meh . K'oeˇ naˇ , mˬ taˆ g'aˬ k'ehˇ k'oeˇ deuˬ dzoeˬ dzaˬ nuiˇ mahˬ mehˬ shi uˬ duˬ awˆ mo˰-awˇ , Miˬyehˇ-ahˇ uˬ duˬ tahˬ-euˬ meh .
66007012	Aˬ yaw˰ ma˰ ehˇ-eu , " Aˬ miˬ . Ja ceuˬ-eu jeˬ , yaw sheh˰ k'ahˬ sehˇ , zaˬ siˬ tsawˇ gahˇ , guiˬ lahˬ-ahˇ ja ceuˬ-eu jeˬ , taˬ huiˬ taˬ mahˇ-eu jeˬ , baoˬ hawˇ-eu g'aˬ dawˬ tawˆ lu˰ , mˬ maˬ maˬ bya˰ zaˇ ziˇ aˬ dui-euˬ Miˬyehˇ-ahˇ o˰-eu meh . Aˬ miˬ . "
66007013	" Pyuˇ deuˬ ni g'eh-eu pehˇ k'ahˬ pehˇ mahˇ dm lu˰-eu tsawˇ haˬ heu deuˬ aˬ suˇ g'aˬ pyeu˰-awˇ , aˬ gaˇ neh oe-euˬ ta " lehˇ , aˬ yui˰ aˬ tsu k'oeˇ deuˬ la˰ k'oeˇ ngaˬ-ahˇ tiˬ g'aˬ naˇ haˬ-eu meh .
66007014	" Ngaˇ maˬ siˬ nya nya . Nawˇ siˬ nya meh " lehˇ ngaˇ ehˇ k'o˰ nehˬ-euˬ ma . Aˬ yaw˰ ngaˬ-ahˇ ehˇ-eu , " Tsawˇ haˬ heu deuˬ-aˬ , guˆ dui dui laˇ paˬ-ehˇ g'eh-eu k'ehˬ-eu k'aˆ-eu jeˬ-ahˇ daˬ dzeuˇ la˰-euˬ tsawˇ haˬ deuˬ meh . Aˬ yaw˰ ma˰-euˬ pehˇ k'ahˬ pehˇ mahˇ-ahˇ Yawˇ zaˬ-euˬ shiˬ neh pyuˇ deuˬ ni tsiˬ shawˇ taˬ-euˬ meh .
66007015	K'oeˇ miˇ neh , Miˬyehˇ-euˬ dzoeˬ dzaˬ nuiˇ mahˬ mehˬ shi aˬ yaw˰ ma˰ yaw˰-awˇ , uˬ ci˰ nah g'ahˇ maˬ ehˇ , aˬ yaw˰-euˬ uˬ duˬ tahˬ nymˇ nymˇ ma la˰ k'oeˇ aˬ yaw˰-euˬ gaˇ mˇ-eu meh .
66007016	Aˬ yaw˰ ma˰ hawˬ hawˇ-eu iˇ cu˰ meh˰-eu maˬ paˇ baw-ehˇ , nahˇ tsaˇ hawˇ-eu lahˇ dui dui-eu jeˬ-ahˇ maˬ paˇ ya daˬ meh .
66007017	Aˬ jeˬ miˇ neh ehˇ naˇ , dzoeˬ dzaˬ nuiˇ mahˬ-euˬ g'ahˇ ceh nuiˇ lu˰-eu Yawˇzaˬ-aˬ , aˬ yaw˰ ma˰-ahˇ bo-eu yawˇ bo-eu yaw sahˇ pyeu˰-awˇ , deh˰-eu sa˰ laˇ lawˇ gawˆ-ahˇ aˬ yaw˰ ma˰-ahˇ sheuˬ g'eh teh˰-a . Aˬ yaw˰ ma˰-euˬ myaˆ biˇ dawˬ tawˆ lu˰-ahˇ Miˬyehˇ siˆ shawˇ nehˬ teh˰-a .
66008001	Jmˬ diˬ taˬ-euˬ shi˰ hmˬ tiˬ hmˬ-ahˇ Yawˇzaˬ ngawˬ paˆ ngeh , mˬ k'oeˇ taˆ naˬ liˬ tiˬ k'awˬ-iˬ byah ni ciˬ cuˇ ni pyeu˰-iˇ-euˬ meh .
66008002	K'oeˇ naˇ , Miˬyehˇ mehˬ shi yaw˰ lu˰-eu mˬ taˆ g'aˬ k'ehˇ shi˰ g'aˬ-ahˇ ngaˇ mawˇ-euˬ ma . Aˬ yaw˰ ma˰-ahˇ daˇ heh shi˰ hmˬ bi˰ nehˬ-euˬ meh .
66008003	Shuiˇ neh jahˇ taˬ-euˬ tsiˇ yaw saw jeˬ do˰ duˬ yuˇ lu˰-eu mˬ taˆ g'aˬ k'ehˇ yawˬ g'aˬ yawˬ oe-awˇ , lawˇ duˬ-ahˇ yaw˰ le-euˬ meh . Miˬyehˇ-euˬ tsawˇ haˬ dawˬ tawˆ lu˰ guiˬ lahˬ shaˇ gaˇ geu˰-eu g'aˇ duˬ hawˇ-eu , dzoeˬ dzaˬ nuiˇ mahˬ mehˬ shi jaˆ-eu lawˇ duˬ k'oeˇ taˆ bi lawˇ-eu g'aˇ duˬ , aˬ yaw˰-ahˇ tsiˇ yaw saw jeˬ g'awˬ mya ni bi˰ taˬ-euˬ meh .
66008004	Tsiˇ yaw saw jeˬ do˰-eu sa˰ k'oeˬ k'oeˇ-aˬ , Miˬyehˇ-euˬ tsawˇ haˬ k'oeˇ deuˬ-euˬ guiˬ lahˬ shaˇ dawˬ nehˬ-ehˇ tiˬ kawˆ lo˰-ehˇ , mˬ taˆ g'aˬ k'ehˇ k'oeˇ g'aˬ-euˬ la˰-ahˇ neh Miˬyehˇ jawˇ gaˇ le keuˆ-eu meh .
66008005	K'oeˇ naˇ , tsiˇ yaw saw jeˬ do˰ duˬ k'oeˇ-ahˇ mˬ taˆ g'aˬ k'ehˇ k'oeˇ g'aˬ yuˇ-awˇ , lawˇ duˬ k'oeˇ taˆ do˰ lu˰-eu miˬ dzaˬ pehˆ ahˇ-awˇ , miˇ tsaˬ k'oeˇ taˆ biˬ ka g'eh-euˬ meh . K'oeˇ ngeh , teˇ saˇ g'awˬ mya jeˬ hawˇ-eu mˬ jeˬ jeˬ-eu teˇ saˇ gaˬ le-awˇ , mˬ myaw˰ myaw˰-awˇ miˇ luˆ luˆ-euˬ meh .
66008006	K'oeˇ naˇ , daˇ heh shi˰ hmˬ yuˇ lu˰-eu mˬ taˆ g'aˬ k'ehˇ k'oeˇ shi˰ g'aˬ , daˇ heh baw-eu lehˬ hmˬ-euˬ meh .
66008007	Mˬ taˆ g'aˬ k'ehˇ yaw beh g'aˬ daˇ heh baw ngeh , shiˬ keuˬ-eu uˬ yehˇ aˇ siˬ miˇ tsaˬ k'oeˇ taˆ ga le-awˇ , miˇ tsaˬ tahˬ k'awˇ smˬ bymˇ tiˬ bymˇ , aˇ bawˇ smˬ bymˇ tiˬ bymˇ hawˇ-eu , buˬ nyoeˇ dawˬ tawˆ lu˰ puiˆ dzaˬ jiˇ-euˬ meh .
66008008	Mˬ taˆ g'aˬ k'ehˇ nyiˬ g'aˬ tiˬ g'aˬ daˇ heh baw ngeh , gawˬ jawˬ jawˬ ma-ahˇ duˇ-eu tiˬ jeˬ miˬ dzaˬ do˰ do˰-ehˇ iˬ ma laˆ shaˆ-ahˇ ga ahˇ-iˇ-awˇ , iˬ ma laˆ shaˆ smˬ bymˇ tiˬ bymˇ shiˬ pyeu˰-iˇ-euˬ meh .
66008009	Iˬ ma laˆ shaˆ la˰ k'oeˇ k'aˇ deh˰ k'aˇ jawˇ-eu jeˬ smˬ bymˇ tiˬ bymˇ shiˇ-awˇ , saˇ baoˬ smˬ bymˇ tiˬ bymˇ lu˰-iˇ seˇ-iˇ-euˬ meh .
66008010	K'oeˇ naˇ , mˬ taˆ g'aˬ k'ehˇ smˇ g'aˬ tiˬ g'aˬ daˇ heh baw ngeh , miˬ dzaˬ miˬ do˰-ahˇ duˇ-eu aˬ guiˇ guiˇ ma tiˬ siˬ mˬ-ahˇ neh ga ka le-awˇ , lawˇ baˬ baˬ ma smˬ bymˇ tiˬ bymˇ hawˇ-eu , lawˇ gawˆ gawˆ zaˬ deuˬ k'oeˇ taˆ ga daˆ le-euˬ meh .
66008011	Aˬ guiˇ k'oeˇ siˬ-euˬ tsawˇ myahˇ-aˬ , " K'aˬ jaw˰ ni g'eh-eu aˇ bawˇ " lehˇ kuˇ-eu meh . Iˇ cu˰ smˬ bymˇ tiˬ bymˇ yaw k'aˬ k'aˬ-iˇ-awˇ , tsawˇ haˬ g'awˬ mya ni iˇ cu˰ dawˇ-awˇ shiˇ-euˬ meh . Aˬ jeˬ miˇ neh ehˇ naˇ , iˇ cu˰ k'oeˇ k'aˬ dui dui-eu meh .
66008012	K'oeˇ naˇ , mˬ taˆ g'aˬ k'ehˇ oeˬ g'aˬ tiˬ g'aˬ daˇ heh baw ngeh , nahˇ ma smˬ paˆ tiˬ paˆ , ba la smˬ paˆ tiˬ paˆ hawˇ-eu , aˬ guiˇ smˬ bymˇ tiˬ bymˇ-ahˇ zaw leˇ-awˇ , nahˇ ma , ba la , aˬ guiˇ k'oeˇ deuˬ-euˬ yaw sheh˰ smˬ bymˇ tiˬ bymˇ teˬ-iˇ-euˬ meh . Nah g'ahˇ smˬ bymˇ tiˬ bymˇ hawˇ-eu , uˬ ci˰ smˬ bymˇ tiˬ bymˇ yaw bya maˬ bya ni pyeu˰-iˇ-euˬ meh .
66008013	K'oeˇ naˇ , ngaˇ haw g'eh ngeh , yaw goˇ-ahˇ zaw lu˰-eu k'aˬ dzeˇ dzeˇ ma tiˬ mawˇ yaw k'aˆ-ehˇ guˇ-awˇ heu lo˰-ehˇ ehˇ-eu teˇ saˇ ya gaˬ-euˬ ma . " Aˇ loˇ . Guˆ-eu gaˆ-eu jeˬ , guˆ-eu gaˆ-eu jeˬ . Dzeˇ-eu mˬ taˆ g'aˬ k'ehˇ k'oeˇ smˇ g'aˬ daˇ heh paˇ baw laˇ naˇ , miˇ tsaˬ k'oeˇ taˆ k'aˇ jawˇ-eu deuˬ aˇ naˆ ni ya guˆ ya gaˆ , ya shaˬ ya zahˬ-eu maˬ paˇ ehˇ jiˇ coeˇ ngaˇ . "
66009001	K'oeˇ naˇ , mˬ taˆ g'aˬ k'ehˇ ngaˬ g'aˬ tiˬ g'aˬ daˇ heh baw ngeh , aˬ guiˇ tiˬ siˬ miˇ tsaˬ k'oeˇ taˆ ga ka le gaˇ ngaˇ ya mawˇ-euˬ ma . Aˬ guiˇ k'oeˇ siˬ-ahˇ maˬ li-iˇ nya-eu duˬ k'ahˬ-ahˇ pah-eu mahˬ taw˰ kahˬ bi˰ taˬ-euˬ meh .
66009002	Aˬ guiˇ k'oeˇ siˬ maˬ li-iˇ nya-eu duˬ k'ahˬ-ahˇ pah dzeh-euˬ meh . K'oeˇ ngeh , miˬ dzaˬ tsawˬ bu bu ma-ahˇ uˬ k'oeˬ doˆ laˇ-eu lo˰-ehˇ , duˬ k'ahˬ k'oeˇ k'ahˬ uˬ k'oeˬ du doˆ lu˰-eu meh . Maˬ li-iˇ nya-eu duˬ k'ahˬ-euˬ uˬ k'oeˬ k'oeˇ , nahˇ ma yaw sheh˰ hawˇ-eu jaˬ lehˇ-ahˇ zahˇ tsui ni bi pyeu˰-iˇ-euˬ meh .
66009003	Uˬ k'oeˬ k'oeˇ-euˬ la˰ k'oeˇ nyehˇ bahˇ doˆ le-awˇ , miˇ tsaˬ k'oeˇ taˆ ga taˬ le-euˬ meh . Nyehˇ bahˇ k'oeˇ deuˬ-ahˇ , boeˬ kaˬ laˬ ma lo˰-ehˇ k'aˆ-eu do˰ bi˰ taˬ-euˬ meh .
66009004	Sahˬ lahˬ aˇ bawˇ deuˬ-ahˇ maˬ laˆ cawˆ-eu g'aˇ duˬ , aˬ yaw˰ ma˰-ahˇ ehˇ nehˬ taˬ-euˬ meh . Naˇ k'awˇ-ahˇ Miˬyehˇ-euˬ jmˬ maˬ diˬ taˬ-euˬ tsawˇ haˬ deuˬ-ahˇ teh˰-ehˇ bi laˆ cawˆ-eu g'aˇ duˬ pyeu˰-eu meh .
66009005	Nyehˇ bahˇ k'oeˇ deuˬ-aˬ , tsawˇ haˬ k'oeˇ deuˬ-ahˇ kaw˰ seh˰-eu g'aˇ duˬ maˬ ngeuˇ-ehˇ , ba la ngaˬ siˬ byah ni k'ehˬ-eu k'aˆ-eu g'aˇ duˬ pyeu˰-eu meh . Nyehˇ bahˇ k'oeˇ deuˬ neh bi k'ehˬ-euˬ k'oeˇ-aˬ , boeˬ kaˬ laˬ ma neh bi kaw˰-euˬ lo˰-ehˇ gawˇ-eu meh .
66009006	Ba la k'oeˇ ngaˬ siˬ la˰ k'oeˇ , tsawˇ haˬ k'oeˇ deuˬ shiˇ-eu jeˬ-ahˇ poˆ teh˰-a . Ehˇ k'aw˰ , maˬ poˆ mawˇ nya ni ya shaˬ teh˰-a . Aˬ yaw˰ ma˰ shiˇ maw˰ dui dui teh˰-a . Ehˇ k'aw˰ , shiˇ-eu jeˬ aˬ yaw˰ ma˰-ahˇ cehˆ dzeuˇ teh˰-a .
66009007	Nyehˇ bahˇ k'oeˇ deuˬ-euˬ mawˇ kawˇ aˇ g'ehˇ-aˬ , guiˇ deuˆ-eu keu ka tiˬ ku˰ lehˬ hmˬ dah taˬ-euˬ mahˬ deuˬ-ahˇ duˇ-eu meh . Aˬ yaw˰ ma˰-euˬ uˬ duˬ-aˬ , shuiˇ neh jahˇ taˬ-euˬ uˬ k'oˆ k'oˆ lu˰ gaˇ duˇ-awˇ , myaˆ pyawˬ hmˬ-aˬ , tsawˇ haˬ zaˬ-euˬ myaˆ pyawˬ-ahˇ duˇ-eu meh .
66009008	Aˬ yaw˰ ma˰-euˬ uˬ duˬ tsehˇ kahˇ-aˬ , zaˬ miˬ zaˬ-euˬ tsehˇ kahˇ-ahˇ duˇ-awˇ , seuˬ-aˬ , aˇ laˬ jaˬ shiˇ-euˬ seuˬ-ahˇ duˇ-eu meh .
66009009	Aˬ yaw˰ ma˰-euˬ k'ahˬ-aˬ , shmˇ byaˆ dm kaˬ taˬ-euˬ gaˇ duˇ-awˇ , aˬ yaw˰ ma˰ dahˇ diˬ diˬ-eu teˇ saˇ-aˬ , mahˬ g'awˬ mya mawˇ bi g'eu-euˬ mahˬ laˆ lawˬ tiˬ deuˬ guiˇ deuˆ-eu lehˇ coeˬ g'eh le˰-eu teˇ saˇ-ahˇ duˇ-eu meh .
66009010	Aˬ yaw˰ ma˰-euˬ dawˬ miˬ-aˬ , boeˬ kaˬ laˬ ma-euˬ dawˬ miˬ-ahˇ duˇ-awˇ , byaˬ iˬ tso˰-eu meh . Dawˬ miˬ k'oeˇ baˬ da neh , tsawˇ haˬ zaˬ-ahˇ ba la ngaˬ siˬ byah ni k'ehˬ nya-eu baoˬ ahˇ-eu meh .
66009011	Aˬ yaw˰ ma˰-ahˇ uˆ lahˇ-eu sahˬ paˬ tiˬ g'aˬ jawˇ-eu meh . Aˬ yaw˰-aˬ , yaw li ma baw-eu duˬ k'ahˬ-ahˇ haw-eu pyaˆ-eu mˬ taˆ g'aˬ k'ehˇ k'oeˇ g'aˬ pyeu˰-eu meh . Aˬ yaw˰-euˬ tsawˇ myahˇ-aˬ , Heˬbyehˇ dawˬ Aˬbaˬdoˬ lehˇ kuˇ-awˇ , Heˬlaˬsaˇ dawˬ Aˬpawˇliˇoˬ lehˇ kuˇ-eu meh . ( Dawˬ tsui˰-aˬ , laˆ luˬ la˰ seˇ-eu g'aˬ lehˇ ehˇ maw˰-eu meh . )
66009012	Guˆ dui dui laˇ paˬ-ehˇ g'eh-eu yaw beh jeˬ dzeuˇ-iˇ-euˬ meh . K'oeˇ jiˇ naˇ , guˆ dui dui laˇ paˬ-ehˇ g'eh-eu nyiˬ jeˬ keuˆ le-eu jaˆ-a siˬ .
66009013	K'oeˇ naˇ , mˬ taˆ g'aˬ k'ehˇ ko˰ g'aˬ tiˬ g'aˬ daˇ heh baw ngeh , Miˬyehˇ mehˬ shi jaˆ-eu shuiˇ neh jahˇ taˬ-euˬ lawˇ duˬ-euˬ la˰ coeˇ oeˬ coeˇ-ahˇ neh mahˇ doˆ laˇ-eu teˇ saˇ-ahˇ ngaˇ ya gaˬ-euˬ ma .
66009014	" Uˇpaˬlaˇ lawˇ baˬ baˬ ma-ahˇ bi pa˰ taˬ-euˬ mˬ taˆ g'aˬ k'ehˇ oeˬ g'aˬ-ahˇ pyehˬ nehˬ-awˬ " lehˇ , teˇ saˇ k'oeˇ saˇ mˬ taˆ g'aˬ k'ehˇ ko˰ g'aˬ tiˬ g'aˬ-ahˇ ehˇ nehˬ-euˬ meh .
66009015	K'oeˇ ngeh , mˬ taˆ g'aˬ k'ehˇ k'oeˇ oeˬ g'aˬ-ahˇ pyehˬ nehˬ-euˬ meh . Aˇ k'o˰ k'oeˇ k'o˰ , ba la k'oeˇ siˬ , aˇ nah k'oeˇ nah , aˇ yamˬ k'oeˇ yamˬ-ahˇ , miˇ tsaˬ tsawˇ haˬ zaˬ smˬ bymˇ tiˬ bymˇ-ahˇ bi seh˰-eu g'aˇ duˬ , mˬ taˆ g'aˬ k'ehˇ k'oeˇ oeˬ g'aˬ-ahˇ bi lehˬ hmˬ dah taˬ-euˬ jeˬ pyeu˰-eu meh .
66009016	Mahˬ dziˬ-eu yehˇ aˇ myaˆ g'aˬ byah-eu gaˇ kawˆ ngaˬ-ahˇ ehˇ nehˬ la˰-euˬ meh . Nyiˬ yaˇ lam g'aˬ byah-eu meh .
66009017	Yaw sahˇ la˰ k'oeˇ ya mawˇ-euˬ jeˬ la˰ k'oeˇ , mahˬ k'oeˇ deuˬ hawˇ-eu mahˬ dziˬ-eu yehˇ k'oeˇ deuˬ-ahˇ ngaˇ ya mawˇ-euˬ ma . Aˬ yaw˰ ma˰-aˬ , miˬ dzaˬ lo˰-ehˇ neˇ-eu , nyoeˇ leuˬ leuˬ-eu k'aˬ lo sehˇ lo˰-ehˇ nyoeˇ-eu , miˬ dzaˇ dzaˇ shuiˇ lo˰-ehˇ shuiˇ-eu k'ahˬ-ahˇ dehˬ daˬ duˬ deuˬ-ahˇ dm lu˰-eu meh . Mahˬ k'oeˇ deuˬ-euˬ uˬ duˬ-aˬ , aˇ laˬ jaˬ shiˇ-euˬ uˬ duˬ-ahˇ duˇ-awˇ , k'aˬ meh-ahˇ miˬ dzaˬ maˬ ehˇ , uˬ k'oeˬ maˬ ehˇ , miˬ dzaˇ dzaˇ shuiˇ maˬ ehˇ , doˆ lu˰-eu meh .
66009018	Mahˬ k'oeˇ deuˬ-euˬ k'aˬ meh-ahˇ doˆ lu˰-eu miˬ dzaˬ hawˇ-eu , uˬ k'oeˬ hawˇ-eu miˬ dzaˇ dzaˇ shuiˇ k'oeˇ smˇ jeˬ k'ehˬ-eu baˬ da neh miˇ tsaˬ tsawˇ haˬ zaˬ smˬ bymˇ tiˬ bymˇ shiˇ-euˬ meh .
66009019	Aˬ jeˬ miˇ neh ehˇ naˇ , mahˬ k'oeˇ deuˬ-euˬ baoˬ-aˬ , k'aˬ meh hawˇ-eu dawˬ miˬ-ahˇ ahˇ-eu meh . Aˬ yaw˰ ma˰-euˬ dawˬ miˬ-aˬ , uˬ duˬ tso˰-awˇ , aˇ lawˇ-ahˇ duˇ-eu meh . Dawˬ miˬ k'oeˇ neh tsawˇ haˬ zaˬ-ahˇ laˆ tahˬ laˆ naˇ nehˬ-eu meh .
66009020	K'oeˇ smˇ jeˬ neh maˬ bi seh˰ jiˇ-ehˇ dzeˇ-eu miˇ tsaˬ tsawˇ haˬ zaˬ deuˬ-aˬ , aˬ yaw˰ ma˰ neh mˇ dzeuˇ shaˇ dzeuˇ ya˰-euˬ jeˬ-ahˇ maˬ byehˇ dzeh-a . Neh˰ deuˬ-ahˇ uˬ duˬ tahˬ-eu jeˬ-ahˇ maˬ ehˇ , shuiˇ , pyuˇ , guiˬ shuiˇ , k'aˬ lo , daˇ kawˬ , heu deuˬ neh jahˇ taˬ-euˬ , maˬ mawˇ nya , maˬ gaˬ nya , maˬ cah nya-eu tahˬ pahˬ aˬ ma mawˇ kawˇ deuˬ-ahˇ uˬ duˬ tahˬ-eu jeˬ-ahˇ maˬ ehˇ , aˬ yaw˰ ma˰ maˬ byehˇ dzeh-a .
66009021	Tsawˇ haˬ-ahˇ seh˰-eu , maw loˬ ja maw zmˬ-eu , k'aˬ miˬ sheu-eu , k'oeˬ-eu g'eh˰-eu heu deuˬ-ahˇ k'aw˰ , aˬ yaw˰ ma˰ maˬ byehˇ dzeh-a .
66010001	K'oeˇ naˇ , g'aˬ k'aˆ dui dui-eu mˬ taˆ g'aˬ k'ehˇ tiˬ g'aˬ mˬ-ahˇ neh za˰ ka le gaˇ ngaˇ ya mawˇ-euˬ ma . Aˬ yaw˰-ahˇ mˬ dmˇ neh lahˇ kaˬ taˬ-awˇ , uˬ duˬ tiˬ jawˬ aˇ deˇ leˇ k'ah tiˬ k'ah jaˆ-eu meh . Aˬ yaw˰-euˬ myaˆ pyawˬ nahˇ ma-ahˇ duˇ-awˇ , aˬ kuiˇ miˬ dzaˬ k'awˇ zeuˇ-ahˇ duˇ-eu meh .
66010002	Aˬ la˰-ahˇ sahˬ bo˰ paˇ yoˆ tiˬ yoˆ pah-awˇ tuˆ tehˬ taˬ-euˬ meh . Aˇ maˇ kuiˇ iˬ ma laˆ shaˆ-ahˇ nawˬ tehˬ taˬ-awˇ , aˇ caˇ kuiˇ miˇ tsaˬ-ahˇ nawˬ tehˬ taˬ-euˬ meh .
66010003	Aˇ laˬ jaˬ shiˇ joeˬ-eu teˇ saˇ lo˰-ehˇ , aˬ yaw˰ yaw k'aˆ-ehˇ guˇ-eu meh . Aˬ yaw˰ k'oeˇ lo˰-ehˇ guˇ g'aˬ ngeh , mˬ jeˬ shi˰ teˇ jeˬ-euˬ meh .
66010004	Aˬ yaw˰ ma˰ dawˬ ngehˬ doˆ laˇ-eu nehˬ-ehˇ bo˰ ahˇ taˬ-eu lehˇ g'eh-euˬ ma . Ehˇ k'aw˰ , " Mˬ jeˬ shi˰ teˇ neh ehˇ-euˬ dawˬ k'oeˇ deuˬ maˬ bo˰ ni za˰ taˬ-awˬ " lehˇ , mˬ-ahˇ neh ehˇ le˰-euˬ teˇ saˇ-ahˇ ngaˇ ya gaˬ-euˬ ma .
66010005	K'oeˇ naˇ , iˬ ma laˆ shaˆ hawˇ-eu miˇ tsaˬ k'oeˇ taˆ yaw˰ lu˰-eu ngaˇ mawˇ-euˬ mˬ taˆ g'aˬ k'ehˇ k'oeˇ g'aˬ , aˇ maˇ la˰ mˬ paw ba˰ diˇ-euˬ meh .
66010006	K'oeˇ naˇ , mˬ maˬ maˬ byaˆ zaˇ ziˇ deh˰-eu g'aˬ pyeu˰-eu , mˬ , miˇ , iˬ ma laˆ shaˆ hawˇ-eu k'oeˇ deuˬ-euˬ la˰ k'oeˇ k'aˇ deh˰ k'aˇ jawˇ-eu jeˬ dawˬ tawˆ lu˰-ahˇ beh-euˬ Miˬyehˇ-euˬ tsawˇ myahˇ uˬ moˆ heu lo˰-ehˇ kamˬ-eu meh . " Aˇ yamˬ maˬ paˇ jiˆ nya meh .
66010007	Mˬ taˆ g'aˬ k'ehˇ shi˰ g'aˬ tiˬ g'aˬ daˇ heh baw laˇ-awˇ , Miˬyehˇ aˬ yaw˰ neh za˰ taˬ-euˬ jeˬ pyeu˰-eu , aˬ yaw˰ g'aˇ duˬ ngehˬ dah-eu aˬ yaw˰-euˬ zaˬ k'aˆ deuˬ-ahˇ ehˇ nehˬ taˬ-euˬ za˰ taˬ-euˬ jeˬ bi keuˆ le-euˬ meh . "
66010008	K'oeˇ naˇ , " Iˬ ma laˆ shaˆ hawˇ-eu miˇ tsaˬ k'oeˇ taˆ yaw˰ lu˰-eu mˬ taˆ g'aˬ k'ehˇ k'oeˇ g'aˬ-euˬ aˬ la˰-ahˇ ahˇ-eu pah taˬ-euˬ sahˬ bo˰ paˇ yoˆ k'oeˇ yoˆ yuˇ laˬ-iˇ-awˬ " lehˇ , mˬ-ahˇ neh ngaˬ-ahˇ ngehˬ cawˬ-eu teˇ saˇ k'oeˇ saˇ tiˬ poˆ paˇ ehˇ-eu meh .
66010009	Mˬ taˆ g'aˬ k'ehˇ k'oeˇ g'aˬ jawˇ gaˇ ngaˇ iˇ-awˇ , sahˬ bo˰ paˇ yoˆ yoˆ zaˬ k'oeˇ hmˬ shaˇ-iˇ-euˬ ma . Aˬ yaw˰ ngaˬ-ahˇ ehˇ-eu , " Yuˇ-awˇ dzaˬ-awˬ . Sahˬ bo˰ paˇ yoˆ heu nawˬ-euˬ uˬ maˆ la˰ k'oeˇ cehˇ myawˆ ni g'eh k'aw˰ , nawˬ-euˬ k'aˬ meh-ahˇ byaˬ byaˬ uiˇ lo˰-ehˇ coeˇ oˆ ni g'eh teh˰-a . "
66010010	Aˬ yaw˰-euˬ aˬ la˰-ahˇ ahˇ-eu sahˬ bo˰ paˇ yoˆ yoˆ zaˬ k'oeˇ yoˆ ngaˇ yuˇ-awˇ dzaˬ ngeh , ngaˬ-euˬ k'aˬ meh-ahˇ byaˬ byaˬ uiˇ lo˰-ehˇ coeˇ-eu meh . Ehˇ k'aw˰ , ngaˇ myo˰ ahˇ g'aˬ ngeh , uˬ maˆ la˰ k'oeˇ cehˇ myawˆ ni pyeu˰-iˇ-euˬ meh .
66010011	K'oeˇ naˇ , " Miˇ tsaˬ tsawˇ jeuˬ tsawˇ ca dawˬ tawˆ lu˰ gaˇ kawˆ , Miˬyehˇ g'aˇ duˬ nawˇ paˇ ya ngehˬ dah meh " lehˇ , ngaˬ-ahˇ ehˇ nehˬ la˰-euˬ meh .
66011001	K'oeˇ naˇ , daˇ dza-ahˇ duˇ-eu daˇ kawˬ tiˬ kawˬ ngaˬ-ahˇ bi˰ la˰-awˇ , heu lo˰-ehˇ ehˇ nehˬ la˰-euˬ meh . " Miˬyehˇ-euˬ uˬ duˬ tahˬ nymˇ nymˇ ma hawˇ-eu lawˇ duˬ-ahˇ dza haw-iˇ-awˇ , uˬ duˬ tahˬ nymˇ nymˇ ma la˰ k'oeˇ uˬ duˬ tahˬ lu˰-eu tsawˇ haˬ deuˬ-ahˇ gui haw-awˬ .
66011002	Ehˇ k'aw˰ , uˬ duˬ tahˬ nymˇ-euˬ la˰ nyiˇ pu ka guiˇ ga ceuˬ-ahˇ maˬ dza haw ni bi jaˆ-awˬ . Aˬ jeˬ miˇ neh ehˇ naˇ , k'oeˇ-aˬ , Muiˬ-eu shawˇ-eu Meuˬ-ahˇ ba la oeˬ tseˇ nyi˰ siˬ byah ni tsawˬ nawˬ nawˬ le-eu aˬ cawˬ tsawˇ jeuˬ deuˬ g'aˇ duˬ taˬ taˬ-euˬ jawˇ duˬ pyeu˰-eu meh .
66011003	Guˬ daˇ pehˇ zeuˇ dm lu˰-eu saˇ kiˇ kamˬ-eu ngaˬ-euˬ tsawˇ haˬ nyiˬ g'aˬ-ahˇ ngaˇ pyehˬ g'eh-awˇ , aˇ nah aˇ yamˬ k'oeˇ tiˬ heˇ nyiˬ yaˇ ko˰ tseˇ nah la˰ k'oeˇ , aˬ yaw˰ nya˰ Miˬyehˇ dawˬ kawˬ mehˬ teh˰-a . "
66011004	Saˇ kiˇ kamˬ-eu k'oeˇ nyiˬ g'aˬ-aˬ , miˇ tsaˬ-euˬ Sahˬpaˬ mehˬ shi jaˆ-eu saˬ loˬ aˇ bawˇ k'oeˇ nyiˬ bawˇ hawˇ-eu tsiˇ k'mˬ do˰ daˆ duˬ k'oeˇ nyiˬ hmˬ meh .
66011005	Tsawˇ haˬ tiˬ g'aˬ na aˬ yaw˰ nya˰-ahˇ laˆ coeˬ laˆ ciˆ-eu lehˇ g'eh naˇ , aˬ yaw˰ nya˰-euˬ k'aˬ meh-ahˇ miˬ dzaˬ doˆ le-awˇ , aˬ yaw˰ nya˰-ahˇ muiˇ-eu deuˬ-ahˇ laˆ cawˆ teh˰-a . Aˬ yaw˰ nya˰-ahˇ laˆ coeˬ laˆ ciˆ-eu lehˇ k'aˇ leh jeh-eu tsawˇ haˬ-aˬ , k'oeˇ lo˰-ehˇ ya shiˇ teh˰-a .
66011006	Aˬ yaw˰ nya˰ Miˬyehˇ dawˬ kawˬ mehˬ lu˰-eu aˇ yamˬ la˰ k'oeˇ , mˬ-ahˇ piˬ tehˬ taˬ nya-eu baoˬ , aˬ yaw˰ nya˰-euˬ aˬ la˰ la˰ k'oeˇ jaˆ-eu meh . Lawˇ gawˆ iˇ cu˰-ahˇ shiˬ bi pyeu˰-iˇ nya-eu baoˬ k'aw˰ jaˆ-eu meh . Miˇ tsaˬ heu k'oeˇ taˆ k'aw˰ , aˬ yaw˰ nya˰ k'aˇ bi keuˆ le maw˰-eu shaˬ zahˬ naˇ gawˇ gawˇ ma bi keuˆ le nya-eu baoˬ jaˆ-eu meh .
66011007	Aˬ yaw˰ nya˰ Miˬyehˇ dawˬ kawˬ mehˬ g'aˬ ngeh , yaw li maˬ baw-eu duˬ k'ahˬ-ahˇ doˆ laˇ-euˬ haiˬ-eu jeˬ zaˬ k'oeˇ mawˇ aˬ yaw˰ nya˰-ahˇ guiˇ deuˆ teh˰-a .
66011008	Aˬ yaw˰ nya˰-euˬ g'awˇ mawˇ-aˬ , aˬ yaw˰ nya˰-euˬ Sahˬpaˬ-ahˇ la˰ ya˰ k'oeˇ taˆ ta˰ seh˰-euˬ jawˇ duˬ pyeu˰-eu huiˬ dui dui-eu meuˬ-euˬ gaˇ ma-ahˇ ga teh˰-a . Meuˬ k'oeˇ meuˬ-euˬ tsawˇ myahˇ myahˇ paw˰-aˬ , Sawˇdoˬ maˬ ngeuˇ naˇ Iˇjiˇtuˆ lehˇ kuˇ-eu meh .
66011009	Miˇ k'ahˬ tsawˇ jeuˬ tsawˇ ca dawˬ tawˆ lu˰ , smˬ nah uˬ ta˰ nah k'oeˆ tiˬ k'oeˆ byah ni aˬ yaw˰ nya˰ shiˇ taˬ-awˇ ga gaˇ haw-awˇ , maˬ bi ba˰ pahˬ ni bi jaˆ teh˰-a .
66011010	Aˬ yaw˰ nya˰ shiˇ-euˬ baˬ da neh miˇ tsaˬ zaˬ deuˬ laˬ k'aˬ cehˇ teh˰-a . Aˬ yaw˰ ma˰ bawˬ-iˬ g'eh-awˇ , tiˬ g'aˬ tiˇ g'aˬ la˰ sawˬ bi˰ ha teh˰-a . Aˬ jeˬ miˇ neh ehˇ naˇ , Miˬyehˇ g'aˇ duˬ ngehˬ dah-eu k'oeˇ nyiˬ g'aˬ neh miˇ tsaˬ zaˬ deuˬ k'oeˇ taˆ shaˬ dui zahˬ dui dui-eu jeˬ bi keuˆ le-euˬ meh .
66011011	Smˬ nah uˬ ta˰ nah k'oeˆ tiˬ k'oeˆ dzeuˇ-iˇ ngeh , Miˬyehˇ jawˇ gaˇ neh doˆ le-euˬ tsawˇ haˬ zaˬ-ahˇ bi deh˰ laˇ-eu sa˰ , aˬ yaw˰ nya˰-euˬ la˰ k'oeˇ uˇ le-awˇ , aˬ yaw˰ nya˰ tuˇ laˇ-euˬ meh . K'oeˇ ngeh , aˬ yaw˰ nya˰-ahˇ k'aˇ ya mawˇ-eu tsawˇ haˬ deuˬ tsawˬ guˆ-iˇ-euˬ meh .
66011012	K'oeˇ naˇ , " Heu gaˇ laˇ daˆ-awˬ " lehˇ , mˬ-ahˇ neh ehˇ le˰-euˬ teˇ saˇ-ahˇ aˬ yaw˰ nya˰ ya gaˬ-euˬ meh . Aˬ yaw˰ nya˰-ahˇ muiˇ-eu deuˬ haw haw-ehˇ jawˇ ngeh , mˬ dmˇ la˰ k'oeˇ aˬ yaw˰ nya˰ mˬ-ahˇ g'o˰ daˆ leˇ-euˬ meh .
66011013	K'oeˇ ngeh k'a tseuˆ ni , miˇ luˆ yaw k'aˆ-ehˇ luˆ laˇ-euˬ baˬ da neh , meuˬ k'oeˇ meuˬ-euˬ tseˇ bymˇ tiˬ bymˇ cawˆ-iˇ-awˇ , tsawˇ haˬ shi˰ heˇ g'aˬ shiˇ-euˬ meh . Dzeˇ-eu tsawˇ haˬ deuˬ guˆ dui dui-iˇ-awˇ , mˬ taˆ Miˬyehˇ huiˬ dui mahˇ dui dui gaˇ ja ceuˬ teh˰-a .
66011014	Guˆ dui dui laˇ paˬ-ehˇ g'eh-eu nyiˬ jeˬ tiˬ jeˬ dzeuˇ-iˇ-euˬ meh . Ehˇ k'aw˰ , guˆ dui dui laˇ paˬ-ehˇ g'eh-eu smˇ jeˬ tiˬ jeˬ keuˆ le-eu lehˇ lehˬ hmˬ taˬ-euˬ meh .
66011015	K'oeˇ naˇ , mˬ taˆ g'aˬ k'ehˇ shi˰ g'aˬ tiˬ g'aˬ daˇ heh baw ngeh , mˬ k'oeˇ taˆ teˇ saˇ yaw k'aˆ-ehˇ law˰ g'a laˇ-awˇ ehˇ-eu , " Miˇ tsaˬ heu k'oeˇ taˆ uˆ lahˇ-eu baoˬ , nymˬ-mˇ aˬ dui-euˬ Sahˬpaˬ Miˬyehˇ hawˇ-eu aˬ yaw˰-euˬ Ka li-ahˇ o˰-awˇ , mˬ maˬ maˬ byaˆ zaˇ ziˇ aˬ yaw˰ uˆ lahˇ teh˰-a . "
66011016	K'oeˇ ngeh , Miˬyehˇ mehˬ shi yawˬ ha-euˬ dzoeˬ dzaˬ nuiˇ mahˬ k'oeˇ taˆ yawˬ ha nuiˇ lu˰-eu aˬ yui˰ aˬ tsu k'oeˇ nyiˬ tseˇ oeˬ g'aˬ awˆ byaˆ-awˇ , Miˬyehˇ-ahˇ uˬ duˬ tahˬ-eu meh .
66011017	Aˬ yaw˰ ma˰ ehˇ-eu , " Aˇ hu deh˰-awˇ nymˬ-mˇ deh˰-eu , Baoˬhuiˬ-eu Sahˬpaˬ Miˬyehˇ-oˇ , Nawˬ-euˬ huiˬ-eu baoˬ nawˇ yuˇ-awˇ , uˆ lahˇ dahˬ beh le-euˬ miˇ neh , nawˬ-euˬ guiˬ lahˬ-ahˇ ja ceuˬ ma .
66011018	Nawˬ-euˬ nui pehˇ keuˆ le lu˰-awˇ , shiˇ-eu deuˬ-ahˇ yaˇ k'aˬ daˇ-eu aˇ yamˬ keuˆ le taˬ-euˬ miˇ neh , aˬ cawˬ tsawˇ jeuˬ tsawˇ ca k'oeˇ deuˬ , nui ma pehˇ dui dui lu˰-eu meh . Miˬyehˇ g'aˇ duˬ ngehˬ dah nehˬ-euˬ , nawˬ-ahˇ yaw zeu baw-awˇ deh˰-eu , nawˬ-euˬ tsawˇ haˬ dawˬ tawˆ lu˰-ahˇ , huiˬ zaˬ nyiˇ zaˬ maˬ tseˇ paˆ ni , guiˬ lahˬ bi˰ yamˬ keuˆ le-euˬ meh . Miˇ tsaˬ-ahˇ laˆ cawˆ-euˬ deuˬ-ahˇ , laˆ cawˆ k'o˰ yamˬ keuˆ le-euˬ meh . "
66011019	Mˬ taˆ jaˆ-eu Miˬyehˇ-euˬ uˬ duˬ tahˬ nymˇ nymˇ ma pah taˬ-awˇ , Dawˬ ma saˇ jaˇ Bahˬ keuˆ mawˇ laˇ-eu meh . K'oeˇ ngeh , mˬ myaw˰ myaw˰-awˇ , teˇ saˇ g'awˬ mya jeˬ hawˇ-eu mˬ jeˬ jeˬ-eu teˇ saˇ gaˬ le-eu uˬ ta˰ , miˇ luˆ yaw k'aˆ-ehˇ luˆ-awˇ , uˬ yehˇ aˇ siˬ ga dui dui-eu meh .
66012001	K'oeˇ naˇ , huiˬ dui dui-eu zahˬ leˇ paˬ-ehˇ g'eh-eu jeˬ mˬ k'oeˇ taˆ ya mawˇ-euˬ ma . Zaˬ miˬ zaˬ tiˬ g'aˬ nahˇ ma-ahˇ dm-awˇ , ba la-ahˇ nawˬ tehˬ taˬ-awˇ , aˬ guiˇ tseˇ nyi˰ siˬ tso˰-eu shuiˇ uˬ k'oˆ k'oˆ lu˰-eu meh .
66012002	Zaˬ miˬ zaˬ k'oeˇ g'aˬ zaˬ ciˬ deˇ le-awˇ , uˬ maˆ naˇ-eu mahˇ lu˰-eu meh .
66012003	Zahˬ leˇ paˬ-ehˇ g'eh-eu yawˬ jeˬ yawˬ mˬ k'oeˇ taˆ paˇ ya mawˇ-euˬ ma . Neˇ tseuˆ ni g'eh-eu byaˆ yahˬ tiˬ mawˇ uˬ duˬ shi˰ siˬ tso˰-awˇ , uˬ coeˇ tseˇ coeˇ tso˰-eu meh . Uˬ duˬ aˬ yaw˰ siˬ yaw˰-ahˇ , shuiˇ uˬ k'oˆ k'oˆ lu˰-eu meh .
66012004	Aˬ yaw˰-euˬ dawˬ miˬ neh mˬ taˆ-euˬ aˬ guiˇ smˬ bymˇ tiˬ bymˇ-ahˇ miˇ tsaˬ k'oeˇ taˆ yaˆ dzeh le˰-euˬ meh . Byaˆ yahˬ k'oeˇ mawˇ zaˬ miˬ zaˬ k'oeˇ g'aˬ-euˬ mehˬ shi yaw˰-awˇ , zaˬ ciˬ doˆ le˰-eu nehˬ-ehˇ dzaˬ-eu lehˇ g'eh-eu meh .
66012005	K'oeˇ naˇ , zaˬ miˬ zaˬ k'oeˇ g'aˬ shmˇ gawˬ yoeˬ neh tsawˇ jeuˬ dawˬ tawˆ lu˰ k'oeˇ taˆ uˆ lahˇ-eu aˬ li tiˬ li ciˬ-euˬ meh . Ehˇ k'aw˰ , aˬ li k'oeˇ li-ahˇ Miˬyehˇ jawˇ gaˇ hawˇ-eu Miˬyehˇ-euˬ dzoeˬ dzaˬ nuiˇ mahˬ jaˆ gaˇ bi ciˬ le˰-euˬ meh .
66012006	Zaˬ miˬ zaˬ k'oeˇ g'aˬ-aˬ , Miˬyehˇ neh aˬ yaw˰-euˬ g'aˇ duˬ lehˬ hmˬ taˬ-euˬ bawˇ tsahˬ-ahˇ cehˆ-euˬ meh . K'oeˇ gaˇ , aˬ yaw˰-ahˇ tiˬ heˇ nyiˬ yaˇ ko˰ tseˇ nah byah ni bo saˆ haw piˇ nehˬ-eu g'aˇ duˬ pyeu˰-eu meh .
66012007	K'oeˇ naˇ , mˬ k'oeˇ taˆ guiˇ deuˆ-euˬ meh . Miˇkeˬlaˇ hawˇ-eu aˬ yaw˰-euˬ mˬ taˆ g'aˬ k'ehˇ deuˬ byaˆ yahˬ k'oeˇ mawˇ-ahˇ deuˆ-awˇ , byaˆ yahˬ k'oeˇ mawˇ g'eh , aˬ yaw˰-euˬ mˬ taˆ g'aˬ k'ehˇ deuˬ sheuˬ-awˇ deuˆ-euˬ meh .
66012008	Ehˇ k'aw˰ , byaˆ yahˬ k'oeˇ mawˇ guiˇ bi deuˆ g'aˬ-awˇ , aˬ yaw˰ hawˇ-eu aˬ yaw˰-euˬ mˬ taˆ g'aˬ k'ehˇ deuˬ-ahˇ mˬ k'oeˇ taˆ maˬ paˇ bi jawˇ ni bi teh dzeh-euˬ meh .
66012009	Aˇ hu ba-euˬ aˇ lawˇ k'oeˇ mawˇ pyeu˰-eu , Neh˰ sahˬ paˬ hawˇ-eu neh˰ Saˬ daˬ lehˇ kuˇ-eu , miˇ tsaˬ zaˬ dawˬ tawˆ lu˰-ahˇ sheuˬ bahˬ-euˬ byaˆ yahˬ yahˬ ma k'oeˇ mawˇ miˇ tsaˬ k'oeˇ taˆ bi biˬ ka le˰-awˇ , aˬ yaw˰-euˬ mˬ taˆ g'aˬ k'ehˇ dawˬ tawˆ lu˰ k'aw˰ , aˬ yaw˰ nehˬ-ehˇ bi biˬ ka le˰-euˬ meh .
66012010	K'oeˇ naˇ , mˬ k'oeˇ taˆ teˇ saˇ yaw k'aˆ-ehˇ heu lo˰-ehˇ ehˇ gaˇ ngaˇ ya gaˬ-euˬ ma . " Miˬyehˇ-euˬ ka k'o˰-eu jeˬ nymˬ-mˇ keuˆ le taˬ-euˬ meh . Miˬyehˇ aˬ yaw˰ Sahˬpaˬ pyeu˰-eu gaˇ kawˆ , aˬ yaw˰-euˬ baoˬ nymˬ-mˇ bi mawˇ la˰-euˬ meh . Aˬ yaw˰-euˬ Ka li k'aw˰ , uˆ lahˇ-eu baoˬ bi mawˇ la˰-euˬ meh . Aˬ jeˬ miˇ neh ehˇ naˇ , Miˬyehˇ-euˬ mehˬ shi yaw˰-awˇ , aˬ dui-euˬ aˬ yui˰ aˬ nyiˇ Ka li zaˬ deuˬ-ahˇ uˬ ci˰ nah g'ahˇ maˬ ehˇ iˬ baˇ poˆ lu˰-eu g'aˬ-aˬ , mˬ-ahˇ neh bi biˬ ka-euˬ meh .
66012011	Aˬ dui-euˬ aˬ yui˰ aˬ nyiˇ Ka li zaˬ deuˬ-aˬ , Yawˇzaˬ-euˬ shiˬ hawˇ-eu aˬ yaw˰ ma˰ mehˬ lu˰-eu yaw tsaˬ yaw dawˇ jeˬ baˬ da neh aˬ yaw˰-ahˇ g'aˬ leˇ-euˬ meh . Aˬ yaw˰ ma˰-aˬ , g'awˇ mawˇ shiˇ dah peuˬ-eu meh .
66012012	K'oeˇ miˇ neh , mˬ hawˇ-eu mˬ k'oeˇ taˆ k'aˇ jawˇ k'aˇ deuˬ laˬ k'aˬ cehˇ-awˬ . Ehˇ k'aw˰ , miˇ tsaˬ hawˇ-eu iˬ ma laˆ shaˆ naw nya˰ aˇ naˆ ni noeˬ shaˬ paˬ-ehˇ g'eh-eu nga . Aˬ jeˬ miˇ neh ehˇ naˇ , Neh˰ sahˬ paˬ naw nya˰ jawˇ gaˇ za˰ ka keuˆ le-awˇ , aˬ yaw˰ g'aˇ duˬ aˇ yamˬ ui cuiˆ maˬ ngeuˇ naˇ maˬ paˇ jaˆ meh lehˇ siˬ nya-eu miˇ neh , nui ma pehˇ dui dui-eu meh .
66012013	Byaˆ yahˬ k'oeˇ mawˇ-aˬ , aˬ yaw˰-ahˇ miˇ tsaˬ k'oeˇ taˆ biˬ ka nehˬ-euˬ siˬ leˇ ngeh , aˬ li zaˬ nahˬ ciˬ taˬ-euˬ zaˬ miˬ zaˬ k'oeˇ g'aˬ-euˬ mehˬ nah teh-eu meh .
66012014	Zaˬ miˬ zaˬ k'oeˇ g'aˬ , smˇ k'o˰ uˬ ta˰ tiˬ paˆ keuˆ ni byaˆ yahˬ k'oeˇ mawˇ-euˬ la˰-ahˇ neh haw piˇ nehˬ-eu lehˇ lehˬ hmˬ nehˬ taˬ-euˬ bawˇ tsahˬ k'oeˇ tsahˇ-ahˇ zaw k'o˰ g'eh nya ni , k'aˬ dzeˇ dzeˇ ma-euˬ aˬ dahˇ nyiˬ pyawˬ laˆ tso˰ nehˬ taˬ-euˬ meh .
66012015	Byaˆ yahˬ k'oeˇ mawˇ-aˬ , zaˬ miˬ zaˬ k'oeˇ g'aˬ bi bu byoˆ g'eh-eu g'aˇ duˬ , k'aˬ meh-ahˇ iˇ jeuˬ jeuˬ ma tahˬ k'aˇ doˆ le˰-euˬ meh .
66012016	Ehˇ k'aw˰ , miˇ tsaˬ tahˬ k'awˇ neh zaˬ miˬ zaˬ k'oeˇ g'aˬ-ahˇ caw ba-awˇ , byaˆ yahˬ-euˬ k'a meh-ahˇ neh yoeˇ doˆ le-euˬ iˇ cu˰ k'oeˇ-ahˇ k'aˬ meh mˇ nga-awˇ dawˇ ahˇ jiˇ-euˬ meh .
66012017	Byaˆ yahˬ k'oeˇ mawˇ zaˬ miˬ zaˬ k'oeˇ g'aˬ-ahˇ nui ma pehˇ dui dui laˇ-awˇ , zaˬ miˬ zaˬ k'oeˇ g'aˬ-euˬ dzeˇ lu˰-eu zaˬ deuˬ uˆ deuˬ pyeu˰-eu , Miˬyehˇ-euˬ ehˇ dawˬ naˇ haˬ-awˇ Yeˬsuˇ neh pah mehˬ-euˬ yaw tsaˬ yaw dawˇ jeˬ-ahˇ saˇ jaˇ zi˰-eu tsawˇ haˬ dawˬ tawˆ lu˰-ahˇ , guiˇ deuˆ-eu lehˇ doˆ-iˇ-euˬ meh .
66012018	K'oeˇ naˇ , byaˆ yahˬ k'oeˇ mawˇ iˬ ma laˆ shaˆ lawˇ deh-ahˇ yaw˰-euˬ meh .
66013001	K'oeˇ naˇ , iˬ ma laˆ shaˆ-ahˇ jeˬ zaˬ yaw haiˬ tiˬ mawˇ doˆ laˇ gaˇ ngaˇ ya mawˇ-euˬ ma . Jeˬ zaˬ k'oeˇ mawˇ uˬ coeˇ tseˇ kahˬ tso˰-awˇ , uˬ duˬ shi˰ siˬ tso˰-eu meh . Uˬ coeˇ aˬ yaw˰ kahˬ yaw˰-ahˇ shuiˇ uˬ k'oˆ k'oˆ taˬ-awˇ , uˬ duˬ aˬ yaw˰ siˬ yaw˰-ahˇ Miˬyehˇ-ahˇ yehˬ bawˬ sehˇ lu-ehˇ kuˇ niˇ g'a-eu tsawˇ myahˇ tiˬ myahˇ bo˰ taˬ-euˬ meh .
66013002	Jeˬ zaˬ k'oeˇ mawˇ k'aˬ zuiˬ-ahˇ duˇ-eu meh . Aˬ kuiˇ aˬ la˰ k'aˬ hmˇ-ahˇ duˇ-awˇ , k'aˬ meh aˇ laˬ jaˬ shiˇ-ahˇ duˇ-eu meh . Byaˆ yahˬ k'oeˇ mawˇ-aˬ , aˬ yaw˰-euˬ baoˬ maˬ ehˇ , dzoeˬ dzaˬ nuiˇ mahˬ maˬ ehˇ , huiˬ dui dui-eu uˆ lahˇ-eu baoˬ maˬ ehˇ , jeˬ zaˬ k'oeˇ mawˇ-ahˇ bi˰-euˬ meh .
66013003	Jeˬ zaˬ k'oeˇ mawˇ-euˬ uˬ duˬ tiˬ siˬ-aˬ , shiˇ taw tehˬ ni bi laˆ naˇ taˬ-euˬ meh . Ehˇ k'aw˰ , maˇ k'ehˬ k'oeˇ taˬ leˇ-euˬ meh . Miˇ tsaˬ zaˬ dawˬ tawˆ lu˰ zahˬ leˇ-awˇ , jeˬ zaˬ yaw haiˬ k'oeˇ mawˇ-euˬ mehˬ nah caw teh-eu meh .
66013004	Byaˆ yahˬ k'oeˇ mawˇ aˬ yaw˰-euˬ uˆ lahˇ-eu baoˬ deuˬ jeˬ zaˬ k'oeˇ mawˇ-ahˇ bi˰ nehˬ-euˬ miˇ neh , yawˬ g'aˬ na lu˰ byaˆ yahˬ k'oeˇ mawˇ-ahˇ uˬ duˬ tahˬ-eu meh . Jeˬ zaˬ yaw haiˬ k'oeˇ mawˇ-ahˇ k'aw˰ , aˬ yaw˰ ma˰ uˬ duˬ tahˬ-awˇ , " Jeˬ zaˬ yaw haiˬ heu mawˇ-ahˇ duˇ-eu aˬ suˇ g'aˬ jawˇ ta . Aˬ yaw˰-ahˇ guiˇ deuˆ peuˬ-eu aˬ suˇ g'aˬ jawˇ ta " lehˇ ehˇ-eu meh .
66013005	Jeˬ zaˬ yaw haiˬ k'oeˇ mawˇ-aˬ , Miˬyehˇ-ahˇ coeˬ-eu ciˆ-eu nui ma huiˬ-eu dawˬ ngehˬ-awˇ , ba la oeˬ tseˇ nyi˰ siˬ byah ni uˆ lahˇ-eu baoˬ za taˬ-euˬ meh .
66013006	Miˬyehˇ-ahˇ maˬ ehˇ , Miˬyehˇ-euˬ tsawˇ myahˇ-ahˇ maˬ ehˇ , Miˬyehˇ-euˬ jawˇ duˬ-ahˇ maˬ ehˇ , mˬ k'oeˇ taˆ jawˇ-eu deuˬ dawˬ tawˆ lu˰-ahˇ maˬ ehˇ , aˬ yaw˰ yaˬ k'ehˇ yaˬ-eu meh .
66013007	Miˬyehˇ-euˬ tsawˇ haˬ deuˬ-ahˇ guiˇ deuˆ-awˇ , deuˆ g'aˬ-eu g'aˇ duˬ aˬ yaw˰-ahˇ aˬ kawˬ-aˬ bi˰ taˬ-euˬ meh . Miˇ tsaˬ tsawˇ jeuˬ tsawˇ ca dawˬ tawˆ lu˰ k'oeˇ taˆ uˆ lahˇ-eu a kawˬ-aˬ k'aw˰ , bi˰ taˬ-euˬ meh .
66013008	Bi seh˰-euˬ Yawˇzaˬ-euˬ deh˰-eu sa˰ laˇ sahˬ bo˰ la˰ k'oeˇ , miˇ tsaˬ tahˬ k'awˇ maˬ beh mi naˆ-ehˇ tsawˇ myahˇ bi bo˰ ahˇ taˬ-euˬ tsawˇ haˬ deuˬ maˬ ngeuˇ naˇ , miˇ tsaˬ k'oeˇ taˆ k'aˇ jawˇ-eu tsawˇ haˬ dawˬ tawˆ lu˰ jeˬ zaˬ yaw haiˬ k'oeˇ mawˇ-ahˇ uˬ duˬ tahˬ teh˰-a .
66013009	" Naˬ bawˇ k'aˇ tso˰-eu tsawˇ haˬ deuˬ naˇ haˬ-awˬ .
66013010	Aˬ cawˬ neh bi pa˰-eu lehˇ deh˰ le-euˬ tsawˇ haˬ-aˬ , maˇ maˇ ni ya bi pa˰ teh˰-a . Mi cehˇ neh bi seh˰-eu lehˇ deh˰ le-euˬ tsawˇ haˬ-aˬ , maˇ maˇ ni mi cehˇ neh ya bi seh˰ teh˰-a . Heu-aˬ , Miˬyehˇ-euˬ tsawˇ haˬ deuˬ daˬ dzeuˇ oˇ dzeuˇ-awˇ jah-eu g'aˇ duˬ ehˇ-eu jeˬ pyeu˰-eu meh . "
66013011	K'oeˇ naˇ , miˇ tsaˬ-ahˇ doˆ laˇ-euˬ jeˬ zaˬ yaw haiˬ tiˬ mawˇ ngaˇ paˇ ya mawˇ-euˬ ma . Yawˇ-euˬ uˬ coeˇ-ahˇ duˇ-eu uˬ coeˇ nyiˬ coeˇ tso˰-awˇ , byaˆ yahˬ lo˰-ehˇ dawˬ ngehˬ-eu meh .
66013012	Aˬ yaw˰-aˬ , jeˬ zaˬ yaw beh mawˇ-euˬ mehˬ shi , yaw beh mawˇ-euˬ uˆ lahˇ-eu baoˬ tiˬ byah ni zmˬ-eu meh . Jeˬ zaˬ k'oeˇ mawˇ-aˬ , shiˇ taw tehˬ ni bi laˆ naˇ-awˇ taˬ leˇ-euˬ jeˬ zaˬ yaw beh mawˇ-ahˇ uˬ duˬ tahˬ ni , miˇ tsaˬ tahˬ k'awˇ hawˇ-eu miˇ tsaˬ k'oeˇ taˆ k'aˇ jawˇ-eu tsawˇ haˬ dawˬ tawˆ lu˰-ahˇ zuiˆ-eu meh .
66013013	Jeˬ zaˬ yaw haiˬ nyiˬ mawˇ tiˬ mawˇ-aˬ , zahˬ leˇ paˬ-ehˇ g'eh-eu g'awˬ mya jeˬ mˇ mehˬ-euˬ meh . Tsawˇ haˬ yawˬ g'aˬ na lu˰ mawˇ-eu mehˬ shi , mˬ-ahˇ neh miˇ tsaˬ k'oeˇ taˆ miˬ dzaˬ ga le ni aˬ yaw˰ jahˇ mehˬ-euˬ meh .
66013014	Jeˬ zaˬ yaw beh mawˇ-euˬ mehˬ shi zahˬ leˇ paˬ-ehˇ g'eh-eu g'awˬ mya jeˬ mˇ mehˬ-eu aˬ kawˬ-aˬ za taˬ-euˬ gaˇ g'oe-awˇ , miˇ tsaˬ k'oeˇ taˆ k'aˇ jawˇ-eu tsawˇ haˬ dawˬ tawˆ lu˰-ahˇ aˬ yaw˰ sheuˬ bahˬ g'eh-euˬ meh . Mi cehˇ neh bi deuˆ naˇ-awˇ , maˬ shiˇ-ehˇ deh˰ lu˰-eu jeˬ zaˬ k'oeˇ mawˇ-ahˇ taˬ huiˬ taˬ mahˇ-eu la˰ k'oeˇ tahˬ pahˬ aˬ ma mawˇ kawˇ tehˆ-awˇ ka tuˇ-eu g'aˇ duˬ , tsawˇ haˬ k'oeˇ deuˬ-ahˇ aˬ yaw˰ dawˬ bi˰-euˬ meh .
66013015	Jeˬ zaˬ yaw huiˬ yaw beh mawˇ-euˬ tahˬ pahˬ aˬ ma mawˇ kawˇ k'oeˇ dawˬ ngehˬ nya laˇ-awˇ , aˬ yaw˰-ahˇ uˬ duˬ maˬ k'aˇ tahˬ-eu tsawˇ haˬ-ahˇ bi shiˇ nya-eu baoˬ ahˇ laˇ ni deh˰-eu sa˰ baw ahˇ nehˬ-eu g'aˇ duˬ , jeˬ zaˬ yaw haiˬ nyiˬ mawˇ tiˬ mawˇ-ahˇ aˬ kawˬ-aˬ bi˰ taˬ-euˬ meh .
66013016	Huiˬ zaˬ nyiˇ zaˬ maˬ ehˇ , smˇ muiˬ iˇ shaˬ maˬ ehˇ , tsawˇ haˬ dawˬ tawˆ lu˰ , aˇ maˇ la˰-ahˇ maˬ ngeuˇ naˇ , naˇ k'awˇ-ahˇ tsaˬ bi tsoˆ taˬ-eu g'aˇ duˬ , jeˬ zaˬ yaw haiˬ koeˇ mawˇ kaˬ naˬ-euˬ meh .
66013017	Jeˬ zaˬ yaw haiˬ yaw beh mawˇ-euˬ tsawˇ myahˇ maˬ ngeuˇ naˇ tsawˇ myahˇ k'oeˇ-euˬ dah zaˇ pyeu˰-eu naˬ ba˰ maˬ diˬ taˬ-euˬ tsawˇ haˬ-aˬ , ahˬ la˰ zeuˇ la˰ maˬ ya mˇ-a .
66013018	Heu-aˬ , zaˬ siˬ tsawˇ gahˇ zmˬ-awˇ shaˇ noeˬ-eu g'aˇ duˬ ehˇ taˬ-euˬ dawˬ meh . Zaˬ siˬ tsawˇ gahˇ ahˇ-eu tsawˇ haˬ-aˬ , jeˬ zaˬ yaw haiˬ-euˬ naˬ ba˰ k'oeˇ-euˬ dawˬ tsui˰ shaˇ sawˇ doˆ nya-eu meh . Aˬ jeˬ miˇ neh ehˇ naˇ , naˬ ba˰ k'oeˇ-aˬ , tsawˇ haˬ tiˬ g'aˬ-euˬ tsawˇ myahˇ pyeu˰-eu meh . K'oeˇ-aˬ , ko˰ yaˇ ko˰ tseˇ ko˰ meh .
66014001	K'oeˇ naˇ , ngaˇ haw g'eh le˰ ngeh , Ziˇoˬ gawˬ jawˬ k'oeˇ taˆ Yawˇzaˬ yaw˰ lu˰ gaˇ ya mawˇ-euˬ ma . Naˇ k'awˇ-ahˇ aˬ yaw˰ Aˬda-euˬ tsawˇ myahˇ hawˇ-eu aˬ yaw˰-euˬ tsawˇ myahˇ bo˰ taˬ-euˬ tsawˇ haˬ tiˬ seh oeˬ muiˇ oeˬ heˇ g'aˬ , aˬ yaw˰ nehˬ-ehˇ jawˇ-eu meh .
66014002	K'oeˇ naˇ , iˇ cu˰ tsawˬ ga ga-eu teˇ saˇ hawˇ-eu mˬ jeˬ tsawˬ tehˆ tehˆ-eu teˇ saˇ-ahˇ duˇ-eu teˇ saˇ tiˬ saˇ , mˬ k'oeˇ taˆ neh gaˬ le-euˬ meh . Teˇ saˇ k'oeˇ-aˬ , deuˇ-mˬ diˬ-eu tsawˇ haˬ tiˬ deuˬ deuˇ-mˬ diˬ lu˰-eu teˇ saˇ-ahˇ duˇ-eu meh .
66014003	Tsawˇ haˬ tiˬ seh oeˬ muiˇ oeˬ heˇ g'aˬ k'oeˇ-aˬ , dzoeˬ dzaˬ nuiˇ mahˬ , deh˰ lu˰-eu jeˬ zaˬ k'oeˇ oeˬ mawˇ hawˇ-eu , aˬ yui˰ aˬ tsu k'oeˇ deuˬ-euˬ mehˬ shi yaw˰ lu˰-eu meh . Aˬ yaw˰ ma˰-aˬ , aˬ cawˬ maˬ caˇ nya-eu caˇdawˬ yaw shui˰ tiˬ bymˇ caˇ lu˰-eu meh . Tsawˇ haˬ zaˬ dawˬ tawˆ lu˰ la˰ k'oeˇ , aˬ yaw˰ ma˰ teh˰-ehˇ ka k'o˰-eu jeˬ za-euˬ meh .
66014004	Aˬ yaw˰ ma˰-aˬ , zaˬ miˬ zaˬ nehˬ-ehˇ maˬ yu˰ ta˰-eu tsawˇ shawˇ deuˬ meh . Yawˇ zaˬ k'aˇ iˇ-eu mehˬ nah aˬ yaw˰ ma˰ caw teh-eu meh . Tsawˇ haˬ zaˬ dawˬ tawˆ lu˰ la˰ k'oeˇ aˬ yaw˰ ma˰-ahˇ ka k'o˰-awˇ , Miˬyehˇ hawˇ-eu Yawˇzaˬ-ahˇ damˬ nehˬ beh beh-euˬ deuˬ pyeu˰-eu meh .
66014005	Aˬ yaw˰ ma˰-aˬ , tiˬ jawˇ-iˬ jaˬ myaw˰ maˬ myaw˰ haw-ehˇ , iˬ baˇ taˬ k'aˇ maˬ za-eu tsawˇ haˬ deuˬ meh .
66014006	K'oeˇ naˇ , mˬ taˆ g'aˬ k'ehˇ tiˬ g'aˬ mˬ-euˬ g'ahˇ ceh zaw gaˇ ngaˇ ya mawˇ-euˬ ma . Aˬ yaw˰-aˬ , miˇ k'ahˬ tsawˇ jeuˬ tsawˇ ca dawˬ tawˆ lu˰-ahˇ ja ceuˬ-eu g'aˇ duˬ mˬ maˬ maˬ byaˆ zaˇ ziˇ Laˬ k'aˬ cehˇ-eu Guiˬ lahˬ dawˬ pi lu˰-eu meh .
66014007	Aˬ yaw˰ teˇ saˇ yaw k'aˆ-ehˇ guˇ-awˇ ehˇ-eu , " Miˬyehˇ-ahˇ taˬ huiˬ taˬ mahˇ-awˇ , aˬ yaw˰ huiˬ dui mahˇ dui dui gaˇ ja ceuˬ-awˬ . Aˬ jeˬ miˇ neh ehˇ naˇ , tsawˇ haˬ zaˬ-ahˇ aˬ yaw˰ yaˇ k'aˬ daˇ-eu aˇ yamˬ keuˆ le-euˬ meh . Mˬ , miˇ , iˬ ma laˆ shaˆ hawˇ-eu , iˇ cu˰ lawˇ gawˆ deuˬ-ahˇ beh-euˬ g'aˬ-ahˇ uˬ duˬ tahˬ-awˬ . "
66014008	Mˬ taˆ g'aˬ k'ehˇ nyiˬ g'aˬ tiˬ g'aˬ , mˬ taˆ g'aˬ k'ehˇ yaw beh g'aˬ-euˬ mehˬ nah caw teh-awˇ ehˇ-eu , " Aˬ yaw˰ coˬ dzeh-euˬ meh . Huiˬ dui dui-eu Baˬbuˇloˬ meuˬ coˬ dzeh-euˬ meh . Aˬ yaw˰-euˬ taˆ dui dui-eu k'aˬ miˬ sheu-eu aˬ ga˰ dzaˇ uiˇ k'oeˇ , tsawˇ jeuˬ dawˬ tawˆ lu˰-ahˇ aˬ yaw˰ bi dawˇ-euˬ meh . "
66014009	Mˬ taˆ g'aˬ k'ehˇ smˇ g'aˬ tiˬ g'aˬ , yaw beh k'oeˇ nyiˬ g'aˬ-euˬ mehˬ nah caw teh-awˇ , teˇ saˇ yaw k'aˆ-ehˇ guˇ-awˇ heu lo˰-ehˇ ehˇ-eu meh . " Jeˬ zaˬ yaw haiˬ k'oeˇ mawˇ hawˇ-eu aˬ yaw˰-euˬ tahˬ pahˬ aˬ ma mawˇ kawˇ-ahˇ uˬ duˬ tahˬ-awˇ , naˇ k'awˇ maˬ ngeuˇ naˇ aˬ la˰-ahˇ aˬ yaw˰ neh tsaˬ bi tsoˆ taˬ-euˬ tsawˇ haˬ deuˬ-aˬ ,
66014010	Miˬyehˇ-euˬ nui ma pehˇ-eu k'mˬ maˬ la˰ k'oeˇ , taˆ dui dui-eu Miˬyehˇ nui ma pehˇ-eu aˬ ga˰ dzaˇ uiˇ ya dawˇ teh˰-a . K'oeˇ lo˰-ehˇ g'eh-eu tsawˇ haˬ dawˬ tawˆ lu˰ , muiˬ-eu shawˇ-eu mˬ taˆ g'aˬ k'ehˇ deuˬ hawˇ-eu Yawˇzaˬ-euˬ mehˬ shi , miˬ dzaˬ hawˇ-eu miˬ dzaˇ dzaˇ shuiˇ neh k'ehˬ nehˬ gaˇ ya daˬ teh˰-a .
66014011	Aˬ yaw˰ ma˰-ahˇ k'ehˬ-euˬ miˬ dzaˬ k'oeˇ , mˬ maˬ maˬ byaˆ zaˇ ziˇ uˬ k'oeˬ doˆ teh˰-a . Jeˬ zaˬ yaw haiˬ k'oeˇ mawˇ hawˇ-eu aˬ yaw˰-euˬ tahˬ pahˬ aˬ ma mawˇ kawˇ-ahˇ uˬ duˬ k'aˇ tahˬ-eu tsawˇ haˬ deuˬ hawˇ-eu , aˬ yaw˰ neh tsaˬ k'aˇ bi tsoˆ-euˬ tsawˇ haˬ deuˬ-aˬ , uˬ ci˰ nah g'ahˇ maˬ ehˇ , sa˰ g'awˇ dah k'aˇ maˬ za-a . "
66014012	Heu-aˬ , Miˬyehˇ ehˇ dawˬ naˇ haˬ-awˇ , Yeˬsuˇ-ahˇ saˇ jaˇ zi˰-eu Miˬyehˇ-euˬ tsawˇ haˬ deuˬ kamˬ coeˇ oˇ coeˇ ni ehˇ-eu dawˬ pyeu˰-eu meh .
66014013	K'oeˇ naˇ , mˬ k'oeˇ taˆ heu lo˰-ehˇ ehˇ-eu teˇ saˇ ngaˇ ya gaˬ-euˬ ma . " Heu lo˰-ehˇ bo˰ taˬ-awˬ . Nymˬ-mˇ neh dahˬ beh-awˇ , Sahˬpaˬ Miˬyehˇ-euˬ gaˇ la˰ k'oeˇ shiˇ-eu tsawˇhaˬ deuˬ guiˬ lahˬ huiˬ-eu meh . " Yaw sahˇ Miˬyehˇ ehˇ-eu , " Ngeuˇ meh . Aˬ yaw˰ ma˰ gaˇ yaw k'aˆ-ehˇ mˇ-euˬ baˬ da neh g'aˬ naˬ ya naˬ teh˰-a . Aˬ jeˬ miˇ neh ehˇ naˇ , aˬ yaw˰ ma˰ neh mˇ-euˬ jeˬ aˬ yaw˰ ma˰-euˬ mehˬ nah caw teh g'eh le˰ teh˰-a .
66014014	K'oeˇ naˇ , ngaˇ haw g'eh ngeh , pyuˇ deuˬ ni g'eh-eu mˬ dmˇ mawˇ-euˬ ma . Tsawˇ haˬ-ahˇ duˇ-eu tiˬ g'aˬ uˬ duˬ-ahˇ shuiˇ uˬ k'oˆ k'oˆ-awˇ , aˬ la˰-ahˇ taˆ dui dui-eu yehˬ k'o˰ yuˇ-awˇ , mˬ dmˇ k'oeˇ-euˬ k'oeˇ taˆ nuiˇ lu˰-eu meh .
66014015	K'oeˇ ngeh , uˬ duˬ tahˬ nymˇ nymˇ ma la˰ k'oeˇ neh mˬ taˆ g'aˬ k'ehˇ tiˬ g'aˬ doˆ le-awˇ , teˇ saˇ yaw k'aˆ-ehˇ guˇ-awˇ mˬ dmˇ k'oeˇ taˆ nuiˇ lu˰-eu k'oeˇ g'aˬ-ahˇ ehˇ nehˬ-eu , " Nawˬ-euˬ yehˬ k'o˰ neh cehˇ yehˬ-awˬ . Aˬ jeˬ miˇ neh ehˇ naˇ , miˇ tsaˬ k'oeˇ taˆ cehˇ myah laˇ-awˇ , cehˇ yehˬ yamˬtsaˬ laˇ-euˬ meh . "
66014016	K'oeˇ naˇ , mˬ dmˇ k'oeˇ taˆ nuiˇ lu˰-eu k'oeˇ g'aˬ aˬ yaw˰-euˬ yehˬ k'o˰ neh miˇ tsaˬ k'oeˇ taˆ diˬ lahˇ-awˇ cehˇ yehˬ-euˬ meh .
66014017	K'oeˇ naˇ , uˬ duˬ tahˬ nymˇ nymˇ ma la˰ k'oeˇ neh mˬ taˆ g'aˬ k'ehˇ tiˬ g'aˬ paˇ doˆ le gaˇ ngaˇ ya mawˇ-euˬ ma . Aˬ yaw˰-euˬ aˬ la˰-ahˇ k'aw˰ , taˆ dui dui-eu yehˬ k'o˰ tiˬ kahˇ ahˇ-eu meh .
66014018	K'oeˇ naˇ , miˬ dzaˬ-ahˇ haw-eu pyaˆ-eu mˬ taˆ g'aˬ k'ehˇ tiˬ g'aˬ lawˇ duˬ-ahˇ neh doˆ le-eu meh . K'oeˇ ngeh , taˆ dui dui-eu yehˬ k'o˰ yuˇ lu˰-eu mˬ taˆ g'aˬ k'ehˇ k'oeˇ g'aˬ-ahˇ aˬ yaw˰ yaw k'aˆ-ehˇ guˇ-awˇ ehˇ nehˬ-eu , " Miˇ tsaˬ k'oeˇ taˆ-euˬ aˬ ga˰ yaˇ kmˇ-ahˇ nawˬ-euˬ yehˬ k'o˰ neh aˬ ga˰ aˇ puˇ pyehˆ-awˬ . Aˬ jeˬ miˇ neh ehˇ naˇ , aˬ ga˰ aˇ siˬ aw˰ laˇ-euˬ meh . "
66014019	K'oeˇ ngeh , mˬ taˆ g'aˬ k'ehˇ k'oeˇ g'aˬ aˬ yaw˰-euˬ yehˬ k'o˰ neh miˇ tsaˬ k'oeˇ taˆ diˬ lahˇ-awˇ , aˬ ga˰ yaˇ kmˇ-ahˇ aˬ ga˰ aˇ puˇ pyehˆ-awˇ , Miˬyehˇ nui ma pehˇ-eu aˬ ga˰ dzaˇ uiˇ nawˬ duˬ-ahˇ biˬ ahˇ-euˬ meh .
66014020	Aˬ ga˰ aˇ siˬ k'oeˇ deuˬ-aˬ , meuˬ-euˬ la˰ nyiˇ paw jaˆ-eu aˬ ga˰ dzaˇ uiˇ nawˬ duˬ-ahˇ bi nawˬ pyehˆ-awˇ , aˬ ga˰ dzaˇ uiˇ nawˬ duˬ-ahˇ shiˬ yoeˇ doˆ le-euˬ meh . Shiˬ lawˇ gawˆ k'oeˇ gawˆ-aˬ , mahˬ-euˬ naˇ mehˇ-ahˇ keuˆ ni na˰-awˇ , tiˬ yaˇ yeh˰ tseˇ laˇ kaˬ gaˇ keuˆ ni yoeˇ keuˆ-eu meh .
66015001	K'oeˇ naˇ , zahˬ leˇ paˬ-ehˇ g'eh-eu huiˬ dui dui-eu bi siˬ bi mawˇ-eu jeˬ mˬ-ahˇ ya mawˇ-euˬ ma . K'oeˇ-aˬ , mˬ taˆ g'aˬ k'ehˇ shi˰ g'aˬ hawˇ-eu aˇ saˬ saˬ-eu k'ehˬ-eu k'aˆ-eu shi˰ jeˬ meh . Aˬ jeˬ miˇ neh ehˇ naˇ , k'oeˇ-aˬ , Miˬyehˇ nui ma pehˇ-eu jeˬ bi siˬ bi mawˇ-eu aˇ saˬ saˬ-eu poˆ pyeu˰-eu meh .
66015002	K'oeˇ naˇ , miˬ dzaˬ nehˬ-ehˇ laˆ keuˬ taˬ-euˬ pyawˬ haw lah-ahˇ duˇ-eu jeˬ-ahˇ ngaˇ ya mawˇ-euˬ ma . Jeˬ zaˬ yaw haiˬ k'oeˇ mawˇ hawˇ-eu aˬ yaw˰-euˬ tahˬ pahˬ aˬ ma mawˇ kawˇ-ahˇ maˬ ehˇ , tsawˇ myahˇ naˬ ba˰ neh myahˇ taˬ-euˬ g'aˬ-ahˇ guiˇ deuˆ g'aˬ-euˬ deuˬ-ahˇ maˬ ehˇ , ngaˇ ya mawˇ-euˬ ma . Aˬ yaw˰ ma˰-aˬ , Miˬyehˇ neh bi˰-euˬ deuˇ-mˬ yuˇ-awˇ , pyawˬ haw lah dawˬ peh yaw˰ lu˰-eu meh .
66015003	Miˬyehˇ-euˬ zaˬ k'aˆ pyeu˰-eu Moˇseˬ-euˬ caˇ dawˬ hawˇ-eu Yawˇzaˬ-euˬ caˇ dawˬ aˬ yaw˰ ma˰ caˇ lu˰-eu meh . " Baoˬ huiˬ-eu Sahˬpaˬ Miˬyehˇ-oˇ , nawˬ neh mˇ-euˬ shaˇ-euˬ gaˇ deuˬ , aˇ naˆ ni zahˬ leˇ duˬ jaˆ nga . Tsawˇ jeuˬ dawˬ tawˆ-euˬ Sahˬpaˬ-oˇ , nawˬ-euˬ gaˇ ma tsaˬ meh dawˇ meh .
66015004	Sahˬpaˬ Miˬyehˇ-oˇ , nawˬ-euˬ mehˬ shi yaw˰-awˇ , maˬ zahˬ leˇ-eu aˬ suˇ jawˇ ta . Nawˇ huiˬdui mahˇdui dui meh lehˇ , maˬ ja ceuˬ-eu aˬ suˇ jawˇ ta . Nawˇ teh˰-ehˇ muiˬ-eu shawˇ-eu meh . Nawˬ neh mˇ-euˬ yaw tsaˬ yaw dawˇ , tsawˇ haˬ zaˬ mawˇ jiˇ-euˬ miˇ neh , Miˇ k'ahˬ tsawˇ jeuˬ dawˬ tawˆ laˇ-awˇ , nawˬ-ahˇ uˬ duˬ tahˬ laˇ teh˰-a . "
66015005	K'oeˇ naˇ , mˬ k'oeˇ taˆ jaˆ-eu uˬ duˬ tahˬ nymˇ nymˇ ma pah taˬ-awˇ , la˰ k'oeˇ paw Miˬyehˇ jawˇ-eu Sehˬ g'awˆ jaˆ gaˇ ngaˇ ya mawˇ-euˬ ma .
66015006	K'ehˬ-eu k'aˆ-eu shi˰ jeˬ ahˇ-eu mˬ taˆ g'aˬ k'ehˇ shi˰ g'aˬ , uˬ duˬ tahˬ nymˇ nymˇ ma la˰ k'oeˇ neh doˆ le-euˬ meh . Aˬ yaw˰ ma˰-aˬ , yaw sheh˰ bya-eu shawˇ jehˆ ni g'eh-eu saˬ paˇ paˇ pyuˇ dm-awˇ , k'ahˬ-ahˇ shuiˇ jo˰ pa˰ pa˰ lu˰-eu meh .
66015007	Deh˰ lu˰-eu jeˬ zaˬ k'oeˇ shi˰ mawˇ la˰ k'oeˇ tiˬ mawˇ-aˬ , mˬ taˆ g'aˬ k'ehˇ k'oeˇ shi˰ g'aˬ-ahˇ , mˬ maˬ maˬ byaˆ zaˇ ziˇ deh˰-eu Miˬyehˇ-euˬ nui ma pehˇ-eu jeˬ tiˬ byah ni dahˬ-eu shuiˇ naˬ bo shi˰ bo ciˬ nehˬ-euˬ meh .
66015008	Uˬ duˬ tahˬ nymˇ nymˇ ma la˰ k'oeˇ Miˬyehˇ-euˬ baoˬ yaw sheh˰ k'ahˬ sehˇ uˬ k'oeˬ byah-awˇ , mˬ taˆ g'aˬ k'ehˇ k'oeˇ shi˰ g'aˬ neh hehˇ le˰-euˬ k'ehˬ-eu k'aˆ-eu k'oeˇ shi˰ jeˬ aˇ saˬ maˬ saˬ g'aˬ k'oeˇ keuˆ ni , uˬ duˬ tahˬ nymˇ nymˇ ma la˰ k'oeˇ tiˬ g'aˬ-iˬ maˬ uˇ leˇ nya-a .
66016001	K'oeˇ naˇ , mˬ taˆ g'aˬ k'ehˇ k'oeˇ shi˰ g'aˬ-euˬ uˬ duˬ tahˬ nymˇ nymˇ ma la˰ k'oeˇ teˇ saˇ yaw k'aˆ-ehˇ guˇ-eu la˰ k'oeˇ , " Miˬyehˇ nui ma pehˇ-eu jeˬ pyeu˰-eu naˬ bo k'oeˇ shi˰ bo miˇ tsaˬ k'oeˇ taˆ shehˆ daˆ-iˇ-awˬ " lehˇ ehˇ gaˇ ngaˇ ya gaˬ-euˬ ma .
66016002	K'oeˇ naˇ , mˬ taˆ g'aˬ k'ehˇ yaw beh g'aˬ iˇ-awˇ , aˬ yaw˰-euˬ naˬ bo miˇ tsaˬ k'oeˇ taˆ shehˆ daˆ-euˬ meh . K'oeˇ ngeh , jeˬ zaˬ yaw haiˬ k'oeˇ mawˇ neh tsaˬ tsoˆ taˬ-euˬ tsawˇ haˬ deuˬ hawˇ-eu , aˬ yaw˰-euˬ tahˬ pahˬ aˬ ma mawˇ kawˇ-ahˇ uˬ duˬ tahˬ-eu tsawˇ haˬ deuˬ k'oeˇ taˆ , gawˇ dui dui-eu maˇ naˇ naˇ-eu jeˬ keuˆ le-euˬ meh .
66016003	K'oeˇ naˇ , mˬ taˆ g'aˬ k'ehˇ nyiˬ g'aˬ tiˬ g'aˬ aˬ yaw˰-euˬ naˬ bo iˬ ma laˆ shaˆ-ahˇ shehˆ ahˇ g'eh-euˬ meh . K'oeˇ ngeh , iˬ ma laˆ shaˆ iˇ cu˰ k'oeˇ tsawˇ shiˇ-euˬ shiˬ lo˰-ehˇ pyeu˰-iˇ-awˇ , iˬ ma laˆ shaˆ la˰ k'oeˇ k'aˇ deh˰ k'aˇ jawˇ-eu jeˬ dawˬ tawˆ lu˰ shiˇ jiˇ-euˬ meh .
66016004	Mˬ taˆ g'aˬ k'ehˇ oeˬ g'aˬ tiˬ g'aˬ aˬ yaw˰-euˬ naˬ bo lawˇ baˬ lawˇ gawˆ deuˬ-ahˇ shehˆ ahˇ g'eh ngeh , iˇ cu˰ shiˬ pyeu˰ jiˇ-euˬ meh .
66016005	K'oeˇ ngeh , iˇ cu˰-ahˇ haw-eu pyaˆ-eu mˬ taˆ g'aˬ k'ehˇ heu lo˰-ehˇ ehˇ gaˇ ngaˇ ya gaˬ-euˬ ma . " Aˇhu neh nymˬ-mˇ keuˆ deh˰-eu , Muiˬ dui shawˇ dui dui-eu g'aˬ-oˇ , nawˬ neh yaˇ k'aˬ daˇ-euˬ tsaˬ meh .
66016006	Nawˬ-euˬ bawˇlawˇpeh deuˬ hawˇ-eu , muiˬ-eu shawˇ-eu tsawˇ haˬ deuˬ-ahˇ , yaw˰ ma˰ shiˬ seh˰ yoeˇ-euˬ miˇ neh , yaw˰ ma˰-ahˇ shiˬ bi dawˇ-eu-aˬ , o˰-eu geuˇ-eu jeˬ pyeu˰-eu meh . "
66016007	K'oeˇ naˇ , lawˇ duˬ jaˆ gaˇ neh heu lo˰-ehˇ ehˇ doˆ la˰ gaˇ ngaˇ ya gaˬ-euˬ ma . " Baoˬhuiˬ-eu Sahˬpaˬ Miˬyehˇ-oˇ , nawˬ neh yaˇ k'aˬ daˇ-euˬ heu-aˬ , tsaˬ dui dawˇdui dui meh . "
66016008	K'oeˇ naˇ , mˬ taˆ g'aˬ k'ehˇ oeˬ g'aˬ tiˬ g'aˬ , aˬ yaw˰-euˬ naˬ bo nahˇ ma-ahˇ shehˆ daˆ nehˬ-awˇ , lahˇ dui dui-eu nahˇ ma-euˬ miˬ dzaˬ k'oeˇ neh tsawˇ haˬ zaˬ-ahˇ bi lahˇ-eu aˬ kawˬ-aˬ bi˰-euˬ meh .
66016009	Aˬ yaw˰ ma˰-aˬ , lahˇ dui dui-eu miˬ dzaˬ k'oeˇ neh bi lahˇ-awˇ , k'ehˬ-eu k'aˆ-eu k'oeˇ deuˬ k'oeˇ taˆ baoˬ jaˆ-eu g'aˬ pyeu˰-eu Miˬyehˇ-euˬ tsawˇ myahˇ-ahˇ yaˬ k'ehˇ yaˬ-euˬ meh . Ehˇ k'aw˰ , aˬ yaw˰ ma˰ iˬ baˇ maˬ noeˬ poˆ-ehˇ , aˬ yaw˰ huiˬ dui mahˇ dui dui gaˇ maˬ ja ceuˬ-a .
66016010	K'oeˇ naˇ , mˬ taˆ g'aˬ k'ehˇ ko˰ g'aˬ tiˬ g'aˬ aˬ yaw˰-euˬ naˬ bo jeˬ zaˬ yaw haiˬ k'oeˇ mawˇ-euˬ dzoeˬ dzaˬ nuiˇ mahˬ k'oeˇ taˆ shehˆ daˆ nehˬ-euˬ meh . K'oeˇ ngeh , jeˬ zaˬ yaw haiˬ k'oeˇ mawˇ-euˬ miˇ k'ahˬ zahˇ tsui ni pyeu˰-iˇ-awˇ , tsawˇ haˬ zaˬ deuˬ gawˇ dui dui-eu miˇ neh mehˬ laˇ tseh˰ tehˬ-euˬ meh .
66016011	Aˬ yaw˰ ma˰ gawˇ dui dui-awˇ maˇ naˇ naˇ-eu baˬ da neh , mˬ taˆ Miˬyehˇ-ahˇ yaˬ k'ehˇ yaˬ-eu meh . Ehˇ k'aw˰ , yaw haiˬ jeˬ-ahˇ aˬ yaw˰ ma˰ maˬ byehˇ dzeh-a .
66016012	K'oeˇ naˇ , mˬ taˆ g'aˬ k'ehˇ ko˰ g'aˬ tiˬ g'aˬ aˬ yaw˰-euˬ naˬ bo Uˇpaˬlaˇ lawˇ baˬ baˬ ma-ahˇ shehˆ daˆ-euˬ meh . K'oeˇ ngeh , nahˇ ma doˆ k'ehˬ paw neh oe-euˬ sahˬ paˬ deuˬ oe tsehˆ nya ni lawˇ baˬ gui-iˇ-euˬ meh .
66016013	K'oeˇ naˇ , k'aˬ paˬ-ahˇ duˇ-eu maˬ shawˇ-eu yaw sahˇ smˬ sahˇ-ahˇ ngaˇ ya mawˇ-euˬ ma . Yaw sahˇ k'oeˇ deuˬ-aˬ , byaˆ yahˬ k'oeˇ mawˇ-euˬ k'aˬ meh , jeˬ zaˬ yaw haiˬ k'oeˇ mawˇ-euˬ k'aˬ meh hawˇ-eu , maˬ ngeuˇ-eu Miˬyehˇ g'aˇ duˬ ngehˬ dah-eu g'aˬ-euˬ k'aˬ meh-ahˇ neh doˆ le-euˬ meh .
66016014	Yaw sahˇ k'oeˇ deuˬ-aˬ , zahˬ leˇ paˬ-ehˇ g'eh-eu jeˬ mˇ mehˬ-eu neh˰ k'oeˇ deuˬ-euˬ yaw sahˇ pyeu˰-eu meh . Baoˬ huiˬ-eu Miˬyehˇ-euˬ Aˇnah-ahˇ guiˇ deuˆ-eu g'aˇ duˬ , miˇ tsaˬ k'oeˇ taˆ k'aˇ jawˇ-eu sahˬ paˬ deuˬ kuˇ dzoeˇ-eu lehˇ yaw sahˇ k'oeˇ smˬ sahˇ iˇ-euˬ meh .
66016015	" Naˇ haˬ-awˬ . smˇ k'oeˬ tahˇ joe oe-eu lo˰-ehˇ ngaˇ oe lu˰-eu ma . Neˇ myawˆ ni maˬ ya cah-ehˇ aˬ cawˬ mehˬ shi maˬ ya sha˰ dawˇ ni , yaw beuˇ beuˇ-ehˇ deh˰-awˇ mehˬ tsoeˬ yaw muiˬ-ehˇ dm g'oeˬ-eu tsawˇ haˬ guiˬ lahˬ huiˬ-eu meh . "
66016016	K'oeˇ naˇ , Heˬbyehˇ dawˬ Aˬmaˬgeˬdoˬ lehˇ kuˇ-eu jawˇ duˬ-ahˇ , yaw sahˇ k'oeˇ deuˬ neh miˇ k'ahˬ sahˬ paˬ deuˬ-ahˇ sheuˬ uiˬ la˰-euˬ meh .
66016017	K'oeˇ naˇ , mˬ taˆ g'aˬ k'ehˇ shi˰ g'aˬ tiˬ g'aˬ aˬ yaw˰-euˬ naˬ bo jaˬ lehˇ la˰ k'oeˇ shehˆ dzeh-euˬ meh . K'oeˇ ngeh , teˇ saˇ yaw k'aˆ-ehˇ guˇ-awˇ , " Jiˇ-euˬ ma " lehˇ ehˇ-eu dawˬ , uˬ duˬ tahˬ nymˇ nymˇ ma la˰ k'oeˇ jaˆ-eu dzoeˬ dzaˬ nuiˇ mahˬ-ahˇ neh gaˬ doˆ laˇ-euˬ meh .
66016018	Mˬ myaw˰ myaw˰-awˇ , teˇ saˇ g'awˬ mya jeˬ mahˇ laˇ-awˇ , mˬ jeˬ jeˬ-eu uˬ ta˰ , miˇ luˆ luˆ dui dui-eu meh . Tsawˇ haˬ zaˬ-ahˇ beh ngeh neh iˬ nah keuˆ ni , k'oeˇ naˆ naˆ-ehˇ miˇ luˆ luˆ-eu tiˬ jawˇ-iˬ maˬ jaˆ haw-aˬ . K'oeˇ-aˬ , miˇ luˆ luˆ-eu aˇ dzehˬ dzeuˇ-eu poˆ pyeu˰-eu meh .
66016019	Huiˬ dui dui-eu meuˬ k'oeˇ meuˬ smˬ paˆ luˆ paˆ dzeh-awˇ , miˇ k'ahˬ yawˬ k'ahˬ na lu˰ la˰ k'oeˇ k'aˇ jaˆ-eu meuˬ dawˬ tawˆ lu˰ cawˆ jiˇ-euˬ meh . Baˬbuˇloˬ meuˬ-ahˇ Miˬyehˇ maˬ ngehˇ-ehˇ , yawˬ ha-euˬ k'mˬ maˬ-ahˇ dahˬ-eu aˬ ga˰ dzaˇ uiˇ yawˬ haˇ yawˬ ha bi dawˇ-euˬ meh . Aˬ ga˰ dzaˇ uiˇ k'oeˇ-aˬ , aˬ yaw˰-euˬ nui ma pehˇ-eu jeˬ pyeu˰-eu meh .
66016020	Iˇ jaw lahˇ dawˬ tawˆ lu˰ byoˆ jiˇ-awˇ , gawˬ jawˬ dawˬ tawˆ lu˰ byoˆ jiˇ-euˬ meh .
66016021	Smˬ tseˇ jaw˰-i dzehˬ ni byah-eu uˬ yehˇ aˇ siˬ deuˬ mˬ-ahˇ neh ga le-awˇ , tsawˇ haˬ zaˬ-ahˇ ga deh le-euˬ meh . Uˬ yehˇ aˇ siˬ bi ga le-awˇ k'ehˬ-eu k'aˆ-eu k'oeˇ poˆ , k'oeˇ naˆ naˆ-ehˇ guˆ laˇ paˬ-ehˇ g'eh-eu miˇ neh , a yaw˰ ma˰ Miˬyehˇ-ahˇ yaˬ k'ehˇ toˇ-eu meh .
66017001	K'oeˇ naˇ , mˬ taˆ g'aˬ k'ehˇ k'oeˇ shi˰ g'aˬ la˰ k'oeˇ , naˬ bo shi˰ bo ahˇ-eu g'aˬ ngaˇ jawˇ gaˇ oe-awˇ heu lo˰-ehˇ ehˇ-eu meh . " Oe-awˬ , lawˇ baˬ baˬ ma g'awˬ mya gawˆ dawˬ peh jaˆ-eu meuˬ meuˬ ma pyeu˰-eu tsawˇ myahˇ doˆ-eu meh maˬ laˇ k'oeˇ g'aˬ k'ehˬ-eu k'aˆ-eu jeˬ-ahˇ aˬ joˆ-ehˇ ya daˬ gaˇ ngaˇ nawˬ-ahˇ sheuˬ mehˬ-iˇ nyaˇ .
66017002	Miˇ tsaˬ k'oeˇ taˆ jawˇ-eu sahˬ paˬ deuˬ aˬ yaw˰ nehˬ-ehˇ joe-awˇ , miˇ tsaˬ zaˬ deuˬ aˬ ga˰ dzaˇ uiˇ dawˇ yeh˰-euˬ lo˰-ehˇ aˬ yaw˰ nehˬ-ehˇ k'aˬ miˬ sheu-eu jeˬ-ahˇ yeh˰ leˇ taˬ-euˬ meh .
66017003	Yaw sahˇ Miˬyehˇ ngaˬ-ahˇ uˆ lahˇ le-awˇ , mˬ taˆ g'aˬ k'ehˇ k'oeˇ g'aˬ ngaˬ-ahˇ bawˇ tsahˬ-ahˇ sheuˬ g'eh-euˬ meh . K'oeˇ gaˇ , neˇ tseuˆ ni g'eh-eu jeˬ zaˬ yaw haiˬ tiˬ mawˇ-ahˇ dziˬ lu˰-eu zaˬ miˬ zaˬ tiˬ g'aˬ-ahˇ ngaˇ mawˇ-euˬ ma . Jeˬ zaˬ k'oeˇ mawˇ-aˬ , g'awˇ mawˇ mawˇ lah-ehˇ Miˬyehˇ-ahˇ yehˬ bawˬ sehˇ lu-ehˇ ehˇ-eu tsawˇ myahˇ deuˬ bo˰ taˬ-euˬ meh . Uˬ duˬ shi˰ siˬ tso˰-awˇ , uˬ coeˇ tseˇ coeˇ tso˰-eu meh .
66017004	Zaˬ miˬ zaˬ k'oeˇ g'aˬ-aˬ , neˇ naˆ naˆ-eu mehˬ tsoeˬ hawˇ-eu neˇ tseuˆ ni g'eh-eu mehˬ tsoeˬ dm-awˇ , shuiˇ myawˬ guˇ deuˬ , aˇ poeˬ k'aˆ-eu k'aˬ lo sehˇ deuˬ hawˇ-eu , aˇ caˇ caˇ k'aw˰ sehˇ deuˬ tiˬ byah ni geu˰ lu˰-eu meh . Aˬ cawˬ nehˬ-ehˇ joe-euˬ jeˬ pyeu˰-eu jaw˰ dui dui-eu jeˬ hawˇ-eu nui daˆ daˆ laˇ paˬ-ehˇ g'eh-eu jeˬ tiˬ byah ni ahˇ-eu shuiˇ k'mˬ maˬ tiˬ k'mˬ aˬ yaw˰ yuˇ lu˰-eu meh .
66017005	Za˰ taˬ-euˬ dawˬ tsui˰ ahˇ-eu tsawˇ myahˇ tiˬ myahˇ aˬ yaw˰-euˬ naˇ k'awˇ-ahˇ heu lo˰-ehˇ bo˰ taˬ-euˬ meh . " Meh maˬ laˇ deuˬ hawˇ-eu , miˇ tsaˬ k'oeˇ taˆ nui daˆ daˆ laˇ paˬ-ehˇ g'eh-eu jeˬ dawˬ tawˆ lu˰-euˬ aˬ ma yaw dzahˇ Baˬbuˇloˬ meuˬ meuˬ ma " lehˇ bo˰ taˬ-euˬ meh .
66017006	Zaˬ miˬ zaˬ k'oeˇ g'aˬ-aˬ , Miˬyehˇ-euˬ tsawˇ haˬ deuˬ-euˬ shiˬ hawˇ-eu , Yeˬsuˇ-ahˇ saˇ jaˇ zi˰-eu miˇ neh bi seh˰-euˬ tsawˇ haˬ deuˬ-euˬ shiˬ dawˇ yeh˰ taˬ-euˬ gaˇ ya mawˇ-euˬ ma . Zaˬ miˬ zaˬ k'oeˇ g'aˬ-ahˇ ya mawˇ ngeh , ngaˇ zahˬ leˇ-euˬ ma .
66017007	Mˬ taˆ g'aˬ k'ehˇ k'oeˇ g'aˬ ngaˬ-ahˇ ehˇ-eu , " Aˬ jeˬ miˇ neh nawˇ zahˬ leˇ te . Zaˬ miˬ zaˬ k'oeˇ g'aˬ hawˇ-eu , uˬ duˬ shi˰ siˬ tso˰-awˇ uˬ coeˇ tseˇ coeˇ tso˰-eu jeˬ zaˬ yaw haiˬ k'oeˇ mawˇ-euˬ gaˇ kawˆ , za˰ taˬ-euˬ dawˬ tsui˰ ngaˇ nawˬ-ahˇ ehˇ nehˬ nyaˇ .
66017008	Nawˇ mawˇ-euˬ jeˬ zaˬ k'oeˇ mawˇ-aˬ , aˇ hu deh˰-euˬ k'aw˰ , nymˬ-mˇ maˬ paˇ deh˰ meh . G'awˬ myahˇ maˬ g'eh-ehˇ yaw li maˬ baw-eu duˬ k'ahˬ-ahˇ neh doˆ laˇ-awˇ , luˬ-iˇ seˇ-iˇ-eu jeˬ la˰ k'oeˇ ya uˇ-iˇ teh˰-a . Mˬ hawˇ-eu miˇ maˬ beh mi naˆ-ehˇ sa˰ laˇ deh˰-eu sahˬ bo˰ la˰ k'oeˇ tsawˇ myahˇ maˬ bi bo˰ ahˇ taˬ-euˬ miˇ tsaˬ k'oeˇ taˆ jawˇ lu˰-eu tsawˇ haˬ deuˬ-aˬ , jeˬ zaˬ yaw haiˬ k'oeˇ mawˇ-ahˇ ya mawˇ ngeh zahˬ dui dui leˇ teh˰-a . Aˬ jeˬ miˇ neh ehˇ naˇ , jeˬ zaˬ yaw haiˬ k'oeˇ mawˇ dzeuˇ laˇ ngeh yaw deh˰ deh˰-euˬ k'aw˰ , nymˬ-mˇ maˬ paˇ deh˰ meh . Ehˇ k'aw˰ , tiˬ poˆ paˇ doˆ laˇ teh˰-a .
66017009	" Heu-aˬ , zaˬ siˬ tsawˇ gahˇ zmˬ-awˇ bi shaˇ sawˇ-eu g'aˇ duˬ ehˇ-eu dawˬ ma . Uˬ duˬ k'oeˇ shi˰ siˬ-aˬ , zaˬ miˬ zaˬ k'oeˇ g'aˬ nuiˇ lu˰-eu gawˬ duˇ shi˰ duˇ pyeu˰-eu meh . Sahˬ paˬ shi˰ g'aˬ-ahˇ ehˇ maw˰-eu jeˬ k'aw˰ pyeu˰-eu meh .
66017010	Ngaˬ g'aˬ ga-iˇ-awˇ , tiˬ g'aˬ uˆ lahˇ lu˰-a siˬ . Tiˬ g'aˬ-aˬ , maˬ doˆ le-aˬ siˬ . Aˬ yaw˰ doˆ le ngeh , tiˬ k'ehˬ tiˬ yamˬ teh˰-ehˇ ya uˆ lahˇ teh˰-a .
66017011	Aˇ hu deh˰-awˇ nymˬ-mˇ maˬ paˇ deh˰-euˬ jeˬ zaˬ yaw haiˬ k'oeˇ mawˇ k'aw˰ , sahˬ paˬ k'oeˇ shi˰ g'aˬ la˰ k'oeˇ ahˇ-eu sahˬ paˬ yeh˰ g'aˬ tiˬ g'aˬ pyeu˰-awˇ , luˬ-iˇ seˇ-iˇ-eu jeˬ la˰ k'oeˇ ya uˇ-iˇ teh˰-a .
66017012	" Nawˬ neh mawˇ-euˬ uˬ coeˇ tseˇ coeˇ k'oeˇ-aˬ , nymˬ-mˇ maˬ uˆ lahˇ le dah-euˬ sahˬ paˬ deuˬ pyeu˰-eu meh . Ehˇ k'aw˰ , aˬ yaw˰ ma˰-ahˇ jeˬ zaˬ yaw haiˬ k'oeˇ mawˇ nehˬ-ehˇ tiˬ kawˆ lo˰-ehˇ sahˬ paˬ geu˰-awˇ , tiˬ naˬ liˬ byah ni bi uˆ lahˇ-eu a kawˬ-aˬ bi˰ teh˰-a .
66017013	Sahˬ paˬ heu tseˇ g'aˬ nui noeˬ tiˬ gaˇ ta˰-awˇ , aˬ yaw˰ ma˰-euˬ baoˬ hawˇ-eu uˆ lahˇ-eu aˇ yaˬ , jeˬ zaˬ yaw haiˬ k'oeˇ mawˇ-ahˇ a nehˬ teh˰-a .
66017014	Aˬ yaw˰ ma˰ Yawˇzaˬ-ahˇ guiˇ deuˆ teh˰-a . Ehˇ k'aw˰ , Yawˇzaˬ-aˬ , aˬ yaw˰ neh tseˇ doˆ-awˇ kuˇ-euˬ , saˇ jaˇ zi˰-eu la˰ k'oeˇ aˬ yaw˰-euˬ mehˬ nah caw teh-eu tsawˇ haˬ deuˬ nehˬ-ehˇ tiˬ paw pyawˬ-awˇ , aˬ yaw˰ ma˰-ahˇ deuˆ g'aˬ teh˰-a . Aˬ jeˬ miˇ neh ehˇ naˇ , aˬ yaw˰-aˬ , sahˬ paˬ k'oeˇ taˆ Sahˬ paˬ pyeu˰-eu meh . "
66017015	Mˬ taˆ g'aˬ k'ehˇ k'oeˇ g'aˬ ngaˬ-ahˇ heu lo˰-ehˇ paˇ ehˇ-eu meh . " Nawˬ neh ya mawˇ-euˬ meh maˬ laˇ k'oeˇ g'aˬ nuiˇ lu˰-eu iˇ cu˰ k'oeˇ deuˬ-aˬ , miˇ tsaˬ tsawˇ jeuˬ tsawˇ ca deuˬ pyeu˰-eu meh .
66017016	Nawˬ neh ya mawˇ-euˬ uˬ coeˇ k'oeˇ tseˇ coeˇ hawˇ-eu jeˬ zaˬ yaw haiˬ k'oeˇ mawˇ meh maˬ laˇ k'oeˇ g'aˬ-ahˇ muiˇ-awˇ , aˬ yaw˰ k'aˇ jaˆ-eu jeˬ dawˬ tawˆ lu˰ yuˇ geu˰ jiˇ-awˇ , neˇ myawˆ ni byehˇ dzeh ya˰ teh˰-a . Aˬ yaw˰ ma˰ aˬ yawˬ-euˬ shaˬ jiˇ dzaˬ-awˇ , aˬ yaw˰-ahˇ miˬ dzaˬ keuˬ dzeh teh˰-a .
66017017	Aˬ jeˬ miˇ neh ehˇ naˇ , Miˬyehˇ neh ehˇ taˬ-euˬ dawˬ byah laˇ ngeh keuˆ ni , aˬ yaw˰ ma˰ kuiˇ ciˬ la˰ ciˬ gm-awˇ , aˬ yaw˰ ma˰-euˬ baoˬ jeˬ zaˬ yaw haiˬ k'oeˇ mawˇ-ahˇ a nehˬ-eu la˰ k'oeˇ , Miˬyehˇ-euˬ nui noeˬ mˇ-eu nui ma aˬ yaw˰ ma˰-ahˇ Miˬyehˇ dawˆ ahˇ nehˬ taˬ-euˬ meh .
66017018	" Nawˬ neh ya mawˇ-euˬ zaˬ miˬ zaˬ k'oeˇ g'aˬ-aˬ , miˇ tsaˬ k'oeˇ taˆ jawˇ-eu sahˬ paˬ deuˬ k'oeˇ taˆ uˆ lahˇ-eu huiˬ dui dui-eu meuˬ k'oeˇ meuˬ pyeu˰-eu meh . "
66018001	K'oeˇ naˇ , mˬ taˆ g'aˬ k'ehˇ tiˬ g'aˬ mˬ-ahˇ neh paˇ za˰ ka le gaˇ ngaˇ ya mawˇ-euˬ ma . Aˬ yaw˰-aˬ , huiˬ dui dui-eu uˆ lahˇ-eu baoˬ ahˇ-awˇ , aˬ yaw˰-euˬ yaw sheh˰ k'ahˬ sehˇ miˇ tsaˬ k'oeˇ taˆ yawˬ gaˇ na lu˰ bya keuˆ-eu meh .
66018002	Aˬ yaw˰ teˇ saˇ yaw k'aˆ-ehˇ guˇ-awˇ ehˇ-eu , " Aˬ yaw˰ coˬ-iˇ-euˬ meh . Huiˬ dui dui-eu Baˬbuˇloˬ meuˬ coˬ-iˇ-euˬ meh . Aˬ yaw˰-aˬ , neh˰ deuˬ hawˇ-eu maˬ muiˬ maˬ shawˇ-eu yaw sahˇ deuˬ yaw bui bui duˬ pyeu˰-iˇ-euˬ meh . Jaw˰ dui dui-awˇ maˬ haw cawˬ nahˇ paˬ-ehˇ g'eh-eu aˇ jiˇ dawˬ tawˆ lu˰ k'oeˇ gaˇ jawˇ-eu meh .
66018003	Aˬ jeˬ miˇ neh ehˇ naˇ , miˇ k'ahˬ tsawˇ jeuˬ dawˬ tawˆ lu˰ taˆ dui dui-eu aˬ ga˰ dzaˇ uiˇ dawˇ yeh˰-euˬ lo˰-ehˇ , aˬ yaw˰ nehˬ-ehˇ joe-eu jeˬ-ahˇ dawˇ yeh˰ jiˇ-awˇ , miˇ tsaˬ k'oeˇ taˆ jeˬ ga˰ jeˬ ka mˇ-eu tsawˇ haˬ deuˬ aˬ yaw˰-euˬ byawˬ g'a mo g'a-eu pyuˇ shuiˇ myawˬ gahˬ baˬ da neh smˇ muiˬ muiˬ laˇ jiˇ-euˬ meh . "
66018004	K'oeˇ naˇ , mˬ k'oeˇ taˆ heu lo˰-ehˇ paˇ ehˇ-eu dawˬ-ahˇ ngaˇ ya gaˬ-euˬma . " Ngaˬ-euˬ tsawˇ haˬ deuˬ doˆ laˇ-awˬ . Aˬ yaw˰ jawˇ gaˇ neh doˆ laˇ-awˬ . Aˬ yaw˰ iˬ baˇ mˇ gaˇ taˬ ahˇ . Aˬ yaw˰-euˬ shaˬ zahˬ taˬ caw pi .
66018005	Yaw˰-euˬ iˬ baˇ mˬ-ahˇ tuˆ-awˇ , yaw˰ neh mˇ-euˬ yaw haiˬ jeˬ-ahˇ , Miˬyehˇ ngehˇ-awˇ maˬ taˬ nehˬ-a .
66018006	Yaw˰ neh yaw doeˇ k'aˇ mˇ-euˬ jeˬ , yaw˰-ahˇ paˇ mˇ poˆ k'o˰ nehˬ-awˬ . Yaw˰ neh mˇ taˬ-euˬ naˆ maˬ tseˇ , nyiˬ bymˇ dzehˬ ni mˇ k'o˰ nehˬ-awˬ . Yaw˰ neh bi dawˇ la˰-euˬ k'mˬ maˬ , nyiˬ bymˇ taˆ-eu ciˬ k'o˰ nehˬ-awˬ .
66018007	Aˬ yaw˰ yaw sheh˰ k'ahˬ sehˇ huiˬ-awˇ , byawˬ g'a mo g'a dehˆ-euˬ k'oeˇ-ahˇ , shaˬ zahˬ g'aˬ di di k'o˰ nehˬ-awˬ . ' Sahˬ ma geu˰-awˇ ngaˇ nuiˇ lu˰ ma . Miˬ coeˬ miˬ ma pyeu˰-eu maˬ ngeuˇ . Shaˬ zahˬ tiˬ jawˇ-iˬ maˬ mˇ ' lehˇ , aˬ yaw˰ ehˇ taˬ-euˬ jaˆ-eu meh .
66018008	K'oeˇ naˆ ni jahˇ g'eh-eu miˇ neh , aˬ yaw˰ k'oeˇ taˆ shaˬ zahˬ guˆ gaˆ , shiˇ-eu naˇ-eu meh˰-eu shu˰-eu , tiˬ nah ka˰ dzahˬ-awˇ oe teh˰-a . Yaˇ k'aˬ daˇ-eu Sahˬpaˬ Miˬyehˇ , baoˬ huiˬ dui dui-eu baˬ da neh , yaw˰-ahˇ miˬ dzaˬ puiˆ dzeh teh˰-a . "
66018009	Aˬ yaw˰ nehˬ-ehˇ joe-awˇ byawˬ g'a mo g'a-euˬ miˇ k'ahˬ sahˬ paˬ deuˬ-aˬ , aˬ yaw˰-ahˇ puiˆ dzaˬ-eu miˬ dzaˬ uˬ k'oeˬ-ahˇ ya mawˇ ngeh , aˬ yaw˰ g'aˇ duˬ tsawˇ ngoeˇ ngoeˇ teh˰-a .
66018010	Aˬ yaw˰ ma˰-aˬ , aˬ yaw˰-euˬ shaˬ zahˬ ya caw pi gaˇ guˆ-eu miˇ neh gaˇ mahˇ kaˬ gaˇ yaw˰-awˇ haw teh˰-a . Aˬ yaw˰ ma˰ ehˇ-eu , " Aˇ naˆ ni guˆ laˇ paˬ-ehˇ g'eh-eu nga . Aˇ naˆ ni zahˬ leˇ paˬ-ehˇ g'eh-eu nga . Baoˬ huiˬ dui dui-eu Baˬbuˇloˬ-oˇ , nawˇ-aˬ , naˬ liˬ tiˬ la˰ la˰ k'oeˇ teh˰-ehˇ bi k'ehˬ byoˆ le˰-euˬ ngaˇ . "
66018011	Miˇ tsaˬ k'oeˇ taˆ jeˬ ga˰ jeˬ ka mˇ-eu deuˬ k'aw˰ , aˬ yaw˰ g'aˇ duˬ tsawˇ ngoeˇ ngoeˇ-eu meh . Aˬ jeˬ miˇ neh ehˇ naˇ , aˬ yaw˰ ma˰-euˬ myawˬ gahˬ zeuˇ-eu g'aˬ maˬ jawˇ-ehˇ pyeu˰-iˇ-euˬ meh .
66018012	A yaw˰ ma˰-euˬ shuiˇ deuˬ , pyuˇ deuˬ , aˇ poeˬ k'aˆ-eu k'aˬ lo sehˇ deuˬ , aˇ caˇ caˇ k'aw˰ sehˇ deuˬ , shawˇ jehˆ ni g'eh-eu saˬ paˇ paˇ pyuˇ deuˬ , neˇ naˆ naˆ-eu saˬ paˇ deuˬ , boeˬ saˬ paˇ deuˬ , poeˬ dui dui-eu daˇ kawˬ deuˬ , ya ma juiˇ hawˇ-eu aˇ poeˬ k'aˆ-eu daˇ kawˬ neh jahˇ taˬ-euˬ mˇ myawˬ deuˬ , guiˬ shuiˇ , shmˇ hawˇ-eu lo pyuˇ neh jahˇ taˬ-euˬ mˇ myawˬ deuˬ ,
66018013	cawˬ k'aˬ cawˬ piˇ deuˬ , tsaˬ gawˬ baˬ gawˬ deuˬ , dzaˇ muiˇ dzaˇ sawˇ deuˬ , aˬ ga˰ dzaˇ uiˇ deuˬ , dzaˬ-eu tsiˇ deuˬ , cehˇ meu hawˇ-eu cehˇ deuˬ , mawˇ neˇ hawˇ-eu yawˇ deuˬ , mahˬ hawˇ-eu mahˬ laˆ lawˬ deuˬ , zaˬ k'aˆ deuˬ , tsawˇ haˬ-euˬ sa˰ laˇ deuˬ , heu deuˬ-ahˇ zeuˇ-eu g'aˬ maˬ jawˇ-ehˇ pyeu˰-iˇ-euˬ meh .
66018014	Jeˬ ga˰ jeˬ ka mˇ-eu tsawˇ haˬ k'oeˇ deuˬ aˬ yaw˰-ahˇ ehˇ-eu , " Nawˇ nui k'ahˇ jaˆ dui dui-eu jeˬ dawˬ tawˆ lu˰ hawˇ-eu , nawˬ-euˬ pyuˇ shuiˇ myawˬ gahˬ , yaw sheh˰ k'ahˬ sehˇ dawˬ tawˆ lu˰ byoˆ-iˇ jiˇ-awˇ , k'oeˇ deuˬ-ahˇ nawˇ tiˬ jawˇ-iˬ maˬ paˇ ya mawˇ haw-aˇ . "
66018015	Meuˬ k'oeˇ meuˬ nehˬ-ehˇ ga˰ ta˰ ka ta˰-awˇ smˇ muiˬ muiˬ laˇ-euˬ tsawˇ haˬ k'oeˇ deuˬ-aˬ , aˬ yaw˰-euˬ shaˬ zahˬ ya caw pi nehˬ gaˇ guˆ-awˇ , gaˇ mahˇ kaˬ gaˇ yaw˰-awˇ haw teh˰-a . Aˬ yaw˰ ma˰ heu lo˰-ehˇ dawˬ kawˬ kawˬ-awˇ ngoeˇ teh˰-a .
66018016	" Aˇ loˇ , huiˬ-eu meuˬ-ahˇ haw sheˇ . paˇ pyuˇ paˇ shawˇ dm-awˇ , paˇ neˇ neˇ naˆ dm-awˇ , shuiˇ myawˬ guˇ deuˬ geu˰-awˇ , k'aˬ lo sehˇ deuˬ geu˰-awˇ , caˇ k'aw˰ sehˇ deuˬ geu˰-euˬ ,
66018017	naˬ liˬ tiˬ la˰ la˰ k'oeˇ , pyuˇ shuiˇ myawˬ gahˬ dawˬ tawˆ piˬ jiˇ byoˆ jiˇ-euˬ nga . " Saˇ baoˬ k'oeˇ taˆ aˬ yui˰ geu˰-eu deuˬ , saˇ baoˬ dziˬ-eu tsawˇ haˬ deuˬ hawˇ-eu , saˇ baoˬ la˰ k'oeˇ gaˇ mˇ-eu tsawˇ haˬ dawˬ tawˆ lu˰ , gaˇ mahˇ kaˬ gaˇ yaw˰-awˇ haw-eu meh .
66018018	Aˬ yaw˰-ahˇ puiˆ dzaˬ-euˬ miˬ dzaˬ uˬ k'oeˬ-ahˇ aˬ yaw˰ ma˰ ya mawˇ ngeh , " Huiˬ dui dui-eu meuˬ heu meuˬ-ahˇ duˇ-eu meuˬ tiˬ meuˬ-iˬ maˬ jaˆ haw-aˬ " lehˇ guˇ-eu meh .
66018019	Aˬ yaw˰ ma˰ uˬ duˬ-ahˇ k'aˬ lehˇ tawˆ daˆ-awˇ , heu lo˰-ehˇ dawˬ kawˬ kawˬ-awˇ ngoeˇ-eu meh . Aˇ loˇ , huiˬ-eu meuˬ-ahˇ haw sheˇ . Aˬ yaw˰ pyuˇ shuiˇ byehˬ-euˬ miˇ neh , laˆ shaˆ saˇ baoˬ k'aˇ jaˆ-euˬ deuˬ , smˇ muiˬ muiˬ laˇ-euˬ meh . Ehˇ k'aw˰ naˬ liˬ tiˬ la˰ la˰ k'oeˇ , aˬ yaw˰ piˬ le byoˆ le-euˬ meh .
66018020	Aˬ yaw˰ luˬ-iˇ seˇ-iˇ-euˬ gaˇ , Mˬ-oˇ laˬ k'aˬ cehˇ-awˬ . Miˬyehˇ-euˬ tsawˇ haˬ deuˬ , Miˬyehˇ-euˬ g'aˬ k'ehˇ deuˬ hawˇ-eu , bawˇ lawˇ peh : deuˬ laˬ k'aˬ cehˇ-awˬ . Naw ma˰ g'aˇ duˬ meuˬ k'oeˇ meuˬ-ahˇ , Miˬyehˇ yaˇ k'aˬ daˇ nehˬ-euˬ meh . "
66018021	K'oeˇ naˇ , g'aˬ k'aˆ dui dui-eu mˬ taˆ g'aˬ k'ehˇ tiˬ g'aˬ lo lehˬ hui ni ahˇ-eu k'aˬ lo tiˬ siˬ iˬ ma laˆ shaˆ-ahˇ ba˰ pu˰ g'eh-awˇ , heu lo˰-ehˇ ehˇ-eu meh . " Huiˬ dui dui-eu Baˬbuˇloˬ meuˬ , heu lo˰-ehˇ bi ba˰ dzeh g'eh-awˇ , tiˬ jawˇ-iˬ maˬ paˇ ya mawˇ-aˇ .
66018022	deuˇ-mˬ , bawˬ law , daˇ heh teˇ saˇ , tiˬ jawˇ-iˬ maˬ paˇ ya gaˬ-aˇ , Ga˰-eu ka-eu , la˰ myawˬ la˰ muˆ , tiˬ jawˇ-iˬ maˬ paˇ ya mawˇ-aˇ .
66018023	Tsiˇ k'mˬ do˰ bya taˬ-euˬ yaw sheh˰ , tiˬ jawˇ-iˬ maˬ paˇ ya mawˇ-aˇ . Miˬ da˰ zaˬ da˰ jiˇ cehˇ g'eh-eu , teˇ saˇ maˬ paˇ ya gaˬ haw-aˇ . Nawˬ-euˬ tsawˇ haˬ baw ga˰ k'oeˇ deuˬ , miˇ tsaˬ k'oeˇ taˆ k'awˇ teˇ doˆ-awˇ , nawˬ-euˬ mah loˬ ja maw k'oeˇ neh , miˇ tsaˬ zaˬ-ahˇ shuiˇ tawˆ-euˬ meh .
66018024	Bawˇlawˇpeh deuˬ-euˬ shiˬ , tsawˇ muiˬ tsawˇ jaˬ-euˬ shiˬ , miˇ tsaˬ heu-euˬ k'oeˇ taˆ , k'aˇ bi seh˰ yoeˇ-euˬ shiˬ , nawˬ-euˬ la˰ k'oeˇ ya mawˇ-euˬ meh . "
66019001	K'oeˇ naˇ , mˬ k'oeˇ taˆ tsawˇ haˬ aˇ ma˰ ma˰ ma guˇ-eu teˇ saˇ lo˰-ehˇ , heu lo˰-ehˇ ehˇ gaˇ ngaˇ ya gaˬ-euˬ ma . " Miˬyehˇ-ahˇ ja ceuˬ-awˬ . Ka k'o˰-eu jeˬ maˬ ehˇ , yaw sheh˰ k'ahˬ sehˇ maˬ ehˇ , baoˬ maˬ ehˇ , Miˬyehˇ-euˬ pyeu˰-eu meh .
66019002	Aˬ yaw˰ neh yaˇ k'aˬ daˇ-euˬ jeˬ , tsaˬ-eu dawˇ-eu jeˬ pyeu˰-eu meh . K'aˬ miˬ sheu-eu jeˬ-ahˇ gaˬ-awˇ , miˇ tsaˬ tahˬ k'awˇ-ahˇ laˆ jaw˰-euˬ , huiˬ-eu meh maˬ laˇ k'oeˇ g'aˬ-ahˇ , aˬ yaw˰ yaˇ k'aˬ daˇ nehˬ-euˬ meh . Yaw˰-euˬ zaˬ k'aˆ deuˬ shiˇ-euˬ poeˬ , yaw˰ la˰ poˆ poˆ-euˬ meh . "
66019003	Aˬ yaw˰ ma˰ heu lo˰-ehˇ paˇ guˇ-eu meh . " Miˬyehˇ-ahˇ ja ceuˬ-awˬ . Yaw˰-ahˇ puiˆ-euˬ miˬ dzaˬ uˬ k'oeˬ , mˬ maˬ maˬ byaˆ zaˇ ziˇ du meh . "
66019004	Aˬ yui˰ aˬ tsu k'oeˇ nyiˬ tseˇ oeˬ g'aˬ hawˇ-eu deh˰ lu˰-eu jeˬ zaˬ k'oeˇ oeˬ mawˇ awˆ byaˆ-awˇ , dzoeˬ dzaˬ nuiˇ mahˬ k'oeˇ taˆ nuiˇ lu˰-eu Miˬyehˇ-ahˇ uˬ duˬ tahˬ-euˬ meh . " Aˬ miˬ . Miˬyehˇ-ahˇ ja ceuˬ-awˬ " lehˇ aˬ yaw˰ ma˰ ehˇ-eu meh .
66019005	K'oeˇ naˇ , dzoeˬ dzaˬ nuiˇ mahˬ-ahˇ neh heu lo˰-ehˇ ehˇ doˆ le˰ gaˇ ngaˇ ya gaˬ-euˬ ma . " Miˬyehˇ-euˬ zaˬk'aˆ dawˬ tawˆ lu˰ , yaw˰-ahˇ yaw zeu k'aˇ baw-eu deuˬ , huiˬ zaˬ nyiˇ zaˬ k'aˇ jawˇ k'aˇ deuˬ , Aˬ dui Miˬyehˇ-ahˇ ja ceuˬ-awˬ . "
66019006	K'oeˇ naˇ , iˇ cu˰ tsawˬ ga ga-eu teˇ saˇ hawˇ-eu mˬ jeˬ jeˬ-eu teˇ saˇ lo˰-ehˇ g'eh-awˇ , tsawˇ haˬ aˇ ma˰ ma˰ ma guˇ-eu teˇ saˇ lo˰-ehˇ heu lo˰-ehˇ ehˇ-eu dawˬ-ahˇ ngaˇ ya gaˬ-euˬ ma . " Miˬyehˇ-ahˇ ja ceuˬ-awˬ . Baoˬhuiˬ-eu Sahˬpaˬ Miˬyehˇ-aˬ , dzoeˬ dzaˬ-eu Sahˬpaˬ pyeu˰-eu meh .
66019007	Aˬyaw˰ huiˬ dui mahˇ dui dui gaˇ , laˬ k'aˬ cehˇ-awˇ ja ceuˬ kaˇ-euˇ . Aˬ jeˬ miˇ neh ehˇ naˇ , Yawˇ zaˬ oeˇ mˇ baˇ-eu g'eh-awˇ , zaˬ miˬ lehˬ hmˬ dah taˬ-euˬ meh .
66019008	Dahˬ dzaˬ-iˇ-eu zaˬ miˬ g'aˬ-ahˇ , yaw sheh˰ bya-eu paˇ pyuˇ paˇ shawˇ , bi dm-eu lehˇ jahˇ taˬ-euˬ meh . " ( Paˇ pyuˇ paˇ shawˇ k'oeˇ-aˬ , Miˬyehˇ-euˬ tsawˇ haˬ deuˬ neh mˇ-euˬ yaw tsaˬ yaw dawˇ jeˬ-euˬ dawˬ tsui˰ pyeu˰-eu meh . )
66019009	K'oeˇ naˇ , mˬ taˆ g'aˬ k'ehˇ k'oeˇ g'aˬ ngaˬ-ahˇ ehˇ-eu , " Yawˇzaˬ oeˇ mˇ baˇ-eu bawˬ-iˬ-ahˇ laˇ-eu g'aˇ duˬ bi kuˇ taˬ-euˬ tsawˇ haˬ deuˬ guiˬ lahˬ huiˬ-eu meh lehˇ bo˰ ahˇ taˬ-awˬ . " Aˬ yaw˰ paˇ ehˇ-eu , " Heu-aˬ , maˇ maˇ ni Miˬyehˇ neh ngehˬ-euˬ dawˬ meh . "
66019010	Mˬ taˆ g'aˬ k'ehˇ k'oeˇ g'aˬ-euˬ mehˬ shi ngaˇ ga byaˆ-awˇ uˬ duˬ tahˬ-eu lehˇ g'eh-euˬ ma . Ehˇ k'aw˰ , aˬ yaw˰ ehˇ-eu , " Teu lo˰-ehˇ taˬ g'eh . Ngaˇ-aˬ , nawˬ lo˰-ehˇ Miˬyehˇ-euˬ zaˬ k'aˆ tiˬ g'aˬ pyeu˰-eu nawˬ-euˬ cawˬ ma . Nawˬ-euˬ aˬ yui˰ aˬ nyiˇ Ka li zaˬ deuˬ hawˇ-eu Yeˬsuˇ neh pah mehˬ-euˬ yaw tsaˬ yaw dawˇ jeˬ-ahˇ k'aˇ tuˆ tehˬ lu˰-eu deuˬ-euˬ cawˬ pyeu˰-eu ma . Miˬyehˇ-ahˇ uˬ duˬ tahˬ-awˬ . " Aˬ jeˬ miˇ neh ehˇ naˇ , Yeˬsuˇ neh pah mehˬ-euˬ yaw tsaˬ yaw dawˇ k'oeˇ-aˬ , Miˬyehˇ g'aˇ duˬ ngehˬ dah-eu deuˬ-ahˇ Miˬyehˇ neh bi noeˬ doˆ-euˬ yaw tsaˬ yaw dawˇ k'oeˇ meh .
66019011	K'oeˇ naˇ , mˬ pah le-awˇ , mahˬ mahˬ pyuˇ tiˬ mawˇ jawˇ gaˇ ngaˇ ya mawˇ-euˬ ma . Mahˬ dziˬ-eu g'aˬ-ahˇ Saˇ jaˇ zi˰-eu Tsaˬ-eu dawˇ-eu g'aˬ lehˇ kuˇ-eu meh . Aˬ yaw˰-aˬ , yaw tsaˬ yaw dawˇ la˰ k'oeˇ yaˇ k'aˬ daˇ-awˇ guiˇ deuˆ-eu g'aˬ meh .
66019012	Aˬ yaw˰-euˬ myaˆ nuiˆ miˬ dzaˬ miˬ lmˇ-ahˇ duˇ-awˇ , uˬ duˬ-ahˇ shuiˇ uˬ k'oˆ g'awˬ mya siˬ k'oˆ lu˰-eu meh . Aˬ yaw˰-ahˇ tsawˇ myahˇ tiˬ myahˇ bo˰ myahˬ taˬ-awˇ , aˬ yaw˰ maˬ ngeuˇ naˇ tsawˇ myahˇ k'oeˇ myahˇ-euˬ dawˬ tsui˰ tiˬ g'aˬ-iˬ maˬ siˬ nya-a .
66019013	Aˬ yaw˰ dm lu˰-eu pehˇ k'ahˬ pehˇ mahˇ-ahˇ shiˬ leh˰-eu meh . Aˬ yaw˰-euˬ tsawˇ myahˇ-aˬ , " Miˬyehˇ-euˬ Dawˬkawˬ " lehˇ kuˇ-eu meh .
66019014	Mˬ taˆ guiˇ ma˰ deuˬ mahˬ mahˬ pyuˇ dziˬ-awˇ , shawˇ jehˆ ni g'eh-eu saˬ paˇ paˇ pyuˇ dm-awˇ , aˬ yaw˰-euˬ mehˬ nah caw teh-eu meh . .
66019015	Miˇ tsaˬ tsawˇ jeuˬ deuˬ-ahˇ deuˆ g'aˬ-eu g'aˇ duˬ , taˆ dui dui-eu mi cehˇ tiˬ kahˇ aˬ yaw˰-euˬ k'aˬ meh-ahˇ doˆ le-euˬ meh . Shuiˇ gawˬ yoeˬ neh aˬ yaw˰ ma˰-ahˇ aˬ yaw˰ zuiˆ-awˇ uˆ lahˇ-eu la˰ k'oeˇ , Baoˬ huiˬ-eu Miˬyehˇ-euˬ nui ma pehˇ-eu jeˬ pyeu˰-eu aˬ ga˰ dzaˇ uiˇ nawˬ duˬ-ahˇ aˬ yaw˰ aˬ ga˰ dzaˇ uiˇ nawˬ doˆ teh˰-a .
66019016	Aˬ yaw˰-euˬ pehˇ k'ahˬ pehˇ mahˇ hawˇ-eu shaˬ pyaˬ-ahˇ , " Sahˬ paˬ k'oeˇ taˆ Sahˬpaˬ " lehˇ bo˰ taˬ-euˬ meh .
66019017	K'oeˇ naˇ , nahˇ ma k'oeˇ taˆ yaw˰ lu˰-eu mˬ taˆ g'aˬ k'ehˇ tiˬ g'aˬ-ahˇ ngaˇ ya mawˇ-euˬ ma . Mˬ-euˬ g'ahˇ ceh k'aˇ zaw lu˰-eu aˇ jiˇ dawˬ tawˆ lu˰-ahˇ , aˬ yaw˰ yaw k'aˆ-ehˇ guˇ-awˇ heu lo˰-ehˇ ehˇ nehˬ-euˬ meh . " Miˬyehˇ-euˬ huiˬ dui dui-eu bawˬ-iˬ-ahˇ uiˬ laˇ bymˇ laˇ-awˬ .
66019018	Sahˬ paˬ deuˬ-euˬ shaˬ jiˇ , guiˇ ma˰ k'oeˇ taˆ uˆ lahˇ-eu yaw huiˬ yaw mahˇ deuˬ-euˬ shaˬ jiˇ , zaˬ k'aˆ hawˇ-eu zaˬ k'aˆ maˬ ngeuˇ-eu deuˬ-euˬ shaˬ jiˇ , huiˬ zaˬ nyiˇ zaˬ dawˬ tawˆ lu˰-euˬ shaˬ jiˇ , tsawˇ haˬ dawˬ tawˆ lu˰-euˬ shaˬ jiˇ dzaˬ laˇ-awˬ . "
66019019	K'oeˇ naˇ , jeˬ zaˬ yaw haiˬ k'oeˇ mawˇ hawˇ-eu miˇ k'ahˬ sahˬ paˬ deuˬ uiˬ leˇ bymˇ leˇ-awˇ , mahˬ dziˬ lu˰-eu g'aˬ hawˇ-eu aˬ yaw˰-euˬ guiˇ ma˰-ahˇ guiˇ deuˆ-eu lehˇ g'eh lu˰ gaˇ ngaˇ ya mawˇ-euˬ ma .
66019020	Jeˬ zaˬ yaw haiˬ k'oeˇ mawˇ hawˇ-eu , aˬ yaw˰ mehˬ shi aˬ cawˬ-ahˇ zahˬ leˇ paˬ-ehˇ g'eh-eu jeˬ mˇ mehˬ-euˬ maˬ ngeuˇ-eu Miˬyehˇ g'aˇ duˬ ngeh dah-eu k'oeˇ g'aˬ-ahˇ bi nyeh˰ mi-euˬ meh . ( K'oeˇ lo˰-ehˇ zahˬ leˇ paˬ-ehˇ g'eh-eu jeˬ mˇ mehˬ-eu la˰ k'oeˇ , jeˬ zaˬ yaw haiˬ k'oeˇ mawˇ neh jmˬ diˬ taˬ-euˬ tsawˇ haˬ deuˬ hawˇ-eu , jeˬ zaˬ yaw haiˬ k'oeˇ mawˇ-euˬ tahˬ pahˬ aˬ ma mawˇ kawˇ-ahˇ uˬ duˬ tahˬ-eu tsawˇ haˬ deuˬ-ahˇ mehˇ shuiˇ shuiˇ za taˬ-euˬ jeˬ pyeu˰-eu meh . ) Jeˬ zaˬ yaw haiˬ k'oeˇ mawˇ hawˇ-eu maˬ ngeuˇ-eu Miˬyehˇ g'aˇ duˬ ngehˬ dah-eu k'oeˇ g'aˬ-ahˇ , miˬ dzaˇ dzaˇ shuiˇ do˰ lu˰-eu miˬ dzaˬ lah la˰ k'oeˇ yaw deh˰-ehˇ ba˰ pu˰ nehˬ-euˬ meh .
66019021	Aˬ yaw˰ ma˰-euˬ guiˇ ma˰ deuˬ-aˬ , mahˬ dziˬ lu˰-eu g'aˬ-euˬ k'aˬ meh-ahˇ doˆ le-euˬ miˬ cehˇ neh bi seh˰ jiˇ-euˬ meh . Aˇ jiˇ dawˬ tawˆ lu˰ aˬ yaw˰ ma˰-euˬ shaˬ jiˇ tiˬ dehˆ dzaˬ-euˬ meh .
66020001	K'oeˇ naˇ , mˬ taˆ g'aˬ k'ehˇ tiˬ g'aˬ mˬ-ahˇ neh za˰ ka le gaˇ ngaˇ ya mawˇ-euˬ ma . Aˬ yaw˰-euˬ aˬ la˰-ahˇ , yaw li maˬ baw-eu duˬ k'ahˬ-euˬ mahˬ taw˰ kahˬ hawˇ-eu shmˇ caˆ caˆ ma yuˇ lu˰-eu meh .
66020002	Aˇ hu-euˬ aˇ lawˇ k'oeˇ mawˇ pyeu˰-eu byaˆ yahˬ k'oeˇ mawˇ-ahˇ aˬ yaw˰ nyeh˰-awˇ , tiˬ heˇ k'o˰ byah ni shmˇ caˆ neh pa˰ taw˰ taˬ-euˬ meh . Aˇ lawˇ k'oeˇ-aˬ , Neh˰ sahˬ paˬ hawˇ-eu neh˰ Saˬdaˬ lehˇ k'aw˰ ehˇ nya-eu meh .
66020003	Tiˬ heˇ k'o˰ aˇ yamˬ la˰ k'oeˇ miˇ k'ahˬ tsawˇ jeuˬ dawˬ tawˆ lu˰-ahˇ aˬ yaw˰ mehˇ shuiˇ maˬ bi shuiˇ nya ni , mˬ taˆ g'aˬ k'ehˇ k'oeˇ g'aˬ aˬ yaw˰-ahˇ yaw li maˬ baw-eu duˬ k'ahˬ-ahˇ ba˰ ahˇ-awˇ , mahˬ taw˰ taw˰ tehˬ-awˇ jmˬ diˬ g'oeˬ taˬ-euˬ meh . K'oeˇ dzeuˇ naˇ , aˬ yaw˰-ahˇ tiˬ k'ehˬ tiˬ yamˬ pyehˬ nehˬ teh˰-a .
66020004	K'oeˇ naˇ , dzoeˬ dzaˬ nuiˇ mahˬ tiˬ deuˬ-ahˇ ngaˇ ya mawˇ-euˬ ma . K'oeˇ gaˇ nuiˇ lu˰-eu tsawˇ haˬ deuˬ-ahˇ yaˇ k'aˬ daˇ-eu baoˬ bi˰ taˬ-euˬ meh . Yeˬsuˇ neh pah mehˬ-euˬ yaw tsaˬ yaw dawˇ gaˇ kawˆ hawˇ-eu Miˬyehˇ dawˬ kawˬ gaˇ kawˆ mehˬ-euˬ baˬ da neh bi seh˰-euˬ tsawˇ haˬ deuˬ-euˬ sa˰ laˇ deuˬ-ahˇ k'aw˰ ya mawˇ-euˬ ma . Aˬ yaw˰ ma˰-aˬ , jeˬ zaˬ yaw haiˬ k'oeˇ mawˇ hawˇ-eu aˬ yaw˰-euˬ tahˬ pahˬ aˬ ma mawˇ kawˇ-ahˇ uˬ duˬ maˬ tahˬ-ehˇ , aˬ yaw˰ ma˰-euˬ naˇ k'awˇ hawˇ-eu aˬ la˰-ahˇ aˬ yaw˰-euˬ jmˬ maˬ diˬ taˬ-aˬ . Aˬ yaw˰ ma˰ g'o˰ deh˰ laˇ-awˇ , Ka li nehˬ-ehˇ sahˬ paˬ geu˰-awˇ tiˬ heˇ k'o˰ uˆ lahˇ-euˬ meh .
66020005	( Dzeˇ-eu tsawˇ haˬ deuˬ-aˬ , tiˬ heˇ k'o˰ aˇ yamˬ k'oeˇ maˬ dzeuˇ-iˇ k'oeˇ keuˆ ni maˬ g'o˰ deh˰ laˇ-a . ) Heu-aˬ , shiˇ-euˬ tsawˇ haˬ deuˬ g'o˰ deh˰ beh beh laˇ-eu poˆ meh .
66020006	G'o˰ deh˰ beh beh laˇ-eu heu poˆ la˰ k'oeˇ ahˇ-eu tsawˇ haˬ deuˬ-aˬ , guiˬ lahˬ huiˬ dui dui-awˇ , laˬ k'aˬ cehˇ dui dui-eu meh . Nyiˬ poˆ tiˬ poˆ shiˇ-eu jeˬ-euˬ baoˬ aˬ yaw˰ ma˰-ahˇ maˬ g'aˬ leˇ-a . Aˬ yaw˰ ma˰-aˬ , Miˬyehˇ hawˇ-eu Ka li-euˬ piˇ ma ya geu˰-awˇ , aˬ yaw˰ nehˬ-ehˇ tiˬ heˇ k'o˰ ya uˆ lahˇ teh˰-a .
66020007	Tiˬ heˇ k'o˰ aˇ yamˬ dzeuˇ ngeh , neh˰ Saˬdaˬ-ahˇ pa˰ taˬ-euˬ pyehˬ nehˬ teh˰-a .
66020008	Aˬ yaw˰ doˆ-iˇ-awˇ , miˇ ma oeˬ coeˇ oeˬ pyawˬ-ahˇ jawˇ-eu Gawˇgaˆ hawˇ-eu Maˬgawˇgaˆ tsawˇ jeuˬ deuˬ-ahˇ jaˬ myaw˰ mehˇ shuiˇ shuiˇ teh˰-a . Neh˰ Saˬdaˬ-aˬ , iˬ ma laˆ shaˆ lawˇ deh-ahˇ jaˆ-eu k'aˇ shui˰ lo˰-ehˇ myaˬ-eu aˬ yaw˰ ma˰-ahˇ guiˇ deuˆ-eu g'aˇ duˬ sheuˬ uiˬ la˰ teh˰-a .
66020009	Aˬ yaw˰ ma˰ miˇ tsaˬ k'oeˇ taˆ jawˇ byah jiˇ-awˇ , Miˬyehˇ-euˬ tsawˇ haˬ deuˬ-euˬ sehˬ g'awˆ hawˇ-eu Miˬyehˇ gaˬ-eu meuˬ k'oeˇ meuˬ-ahˇ jawˬ lahˇ jiˇ-euˬ meh . Ehˇ k'aw˰ , mˬ-ahˇ neh miˬ dzaˬ ga ka le-awˇ , aˬ yaw˰ ma˰-ahˇ laˆ luˬ laˆ seˇ-euˬ meh .
66020010	K'oeˇ naˇ , aˬ yaw˰ ma˰-ahˇ jaˬ myaw˰ mehˇ shuiˇ shuiˇ-euˬ Neh˰ sahˬ paˬ-aˬ , jeˬ zaˬ yaw haiˬ k'oeˇ mawˇ hawˇ-eu maˬ ngeuˇ-eu Miˬyehˇ g'aˇ duˬ ngehˬ dah-eu g'aˬ-ahˇ ba˰ ahˇ nehˬ-euˬ lah pyeu˰-eu , miˬ dzaˬ hawˇ-eu miˬ dzaˇ dzaˇ shuiˇ lah k'oeˇ lah-ahˇ bi ba˰ ahˇ teh˰-a . Aˬ yaw˰ ma˰-aˬ , mˬ maˬ maˬ byaˆ zaˇ ziˇ uˬ ci˰ nah g'ahˇ maˬ ehˇ ya shaˬ ya zahˬ dui dui teh˰-a .
66020011	K'oeˇ naˇ , pyuˇ deuˬ ni g'eh-eu huiˬ dui dui-eu dzoeˬ dzaˬ nuiˇ mahˬ hawˇ-eu k'oeˇ gaˇ nuiˇ lu˰-eu g'aˬ-ahˇ ngaˇ ya mawˇ-euˬ ma . Mˬ hawˇ-eu miˇ tsaˬ aˬ yaw˰-euˬ mehˬ shi cehˆ byoˆ-awˇ , tiˬ jawˇ-iˬ maˬ paˇ ya mawˇ ni byoˆ-iˇ-euˬ meh .
66020012	K'oeˇ naˇ , shiˇ-euˬ tsawˇ haˬ deuˬ huiˬ zaˬ nyiˇ zaˬ dawˬ tawˆ lu˰ , dzoeˬ dzaˬ nuiˇ mahˬ k'oeˇ-euˬ mehˬ shi yaw˰ lu˰ gaˇ ngaˇ ya mawˇ-euˬ ma . K'oeˇ ngeh , sahˬ bo˰ pah-euˬ meh . K'oeˇ naˇ , deh˰-eu sa˰ laˇ sahˬ bo˰ pah-euˬ meh . Shiˇ-euˬ tsawˇ haˬ deuˬ-aˬ , sahˬ bo˰ k'oeˇ deuˬ la˰ k'oeˇ k'aˇ bo˰ ahˇ taˬ-euˬ lo˰-ehˇ , yawˬ ha neh k'aˇ mˇ ya˰-euˬ gaˇ geuˇ ni yaˇ k'aˬ bi daˇ-euˬ meh .
66020013	K'oeˇ naˇ , iˬ ma laˆ shaˆ-aˬ , aˬ yaw˰ la˰ k'oeˇ shiˇ taˬ-euˬ tsawˇ haˬ deuˬ Miˬyehˇ-ahˇ a nehˬ-euˬ meh . Shiˇ-eu jeˬ maˬ ehˇ , shiˇ-eu miˇ k'ahˬ maˬ ehˇ , aˬ yaw˰ ma˰ neh k'aˇ nyeh˰ tehˬ taˬ-euˬ shiˇ-euˬ tsawˇ haˬ deuˬ a nehˬ-euˬ meh . K'oeˇ naˇ , tsawˇ haˬ dawˬ tawˆ lu˰ yawˬ ha neh k'aˇ mˇ dzeuˇ ya˰-euˬ lo˰-ehˇ yaˇ k'aˬ bi daˇ-euˬ meh .
66020014	Shiˇ-eu jeˬ hawˇ-eu shiˇ-eu miˇ k'ahˬ k'oeˇ nyiˬ jeˬ-ahˇ-aˬ , miˬ dzaˬ lah-ahˇ biˬ pu˰ nehˬ-euˬ meh . ( Miˬ dzaˬ lah k'oeˇ lah-aˬ , nyiˬ poˆ tiˬ poˆ shiˇ-eu jeˬ pyeu˰-eu meh . )
66020015	Deh˰-eu sa˰ laˇ sahˬ bo˰ la˰ k'oeˇ tsawˇ myahˇ maˬ k'aˇ ahˇ-eu tsawˇ haˬ deuˬ-aˬ , miˬ dzaˬ lah-ahˇ bi ba˰ pu˰ jiˇ-euˬ meh .
66021001	K'oeˇ naˇ , mˬ yaw shui˰ hawˇ-eu miˇ yaw shui˰-ahˇ ngaˇ ya mawˇ-euˬ ma . Yaw beh jaˆ-euˬ mˬ hawˇ-eu miˇ byoˆ-iˇ-awˇ , iˬ ma laˆ shaˆ maˬ paˇ jaˆ ni pyeu˰-iˇ-euˬ meh .
66021002	K'oeˇ ngeh , Muiˬ-eu shawˇ-eu Meuˬ pyeu˰-eu Yeˬluˇsaˬlehˬ meuˬ-aˬ , smˇ miˇ iˇ-eu lehˇ g'eh-eu zaˬ miˬ zaˬ tiˬ g'aˬ yawˬ ha-euˬ k'aˬ dzeˇ zaˬ jawˇ gaˇ iˇ-eu lehˇ dm g'aˬ dm lmˇ tiˬ ku˰ dm-awˇ lehˬ hmˬ taˬ-euˬ lo˰-ehˇ , mˬ-ahˇ Miˬyehˇ jawˇ gaˇ neh za˰ ka le-euˬ meh .
66021003	K'aˆ dui dui-eu teˇ saˇ tiˬ saˇ dzoeˬ dzaˬ nuiˇ mahˬ-ahˇ neh heu lo˰-ehˇ ehˇ doˆ le˰ gaˇ ngaˇ ya gaˬ-euˬ ma . " Nymˬ-mˇ , Miˬyehˇ-euˬ nymˇ tsawˇ haˬ zaˬ jawˇ gaˇ jaˆ le-euˬ meh . Aˬ yaw˰ ma˰ nehˬ-ehˇ aˬ yaw˰ jawˇ-awˇ , aˬ yaw˰ ma˰ aˬ yaw˰-euˬ tsawˇ haˬ pyeu˰ laˇ teh˰-a . Aˬ yaw˰-euˬ mawˇ do aˬ yaw˰ ma˰ nehˬ-ehˇ jawˇ teh˰-a .
66021004	Aˬ yaw˰ ma˰-euˬ myaˆ biˇ dawˬ tawˆ lu˰-ahˇ aˬ yaw˰ siˆ shawˇ nehˬ teh˰-a . Shiˇ-eu jeˬ maˬ paˇ jaˆ-ehˇ , noeˬ shaˬ noeˬ zahˬ-eu jeˬ , ngoeˇ-eu jeˬ hawˇ-eu , naˇ-eu gawˇ-eu jeˬ maˬ paˇ jaˆ meh . Yaw oeˇ k'oeˇ deuˬ dawˬ tawˆ lu˰ byoˆ jiˇ-euˬ meh . "
66021005	K'oeˇ naˇ , dzoeˬ dzaˬ nuiˇ mahˬ k'oeˇ taˆ nuiˇ lu˰-eu k'oeˇ g'aˬ ehˇ-eu , " Nymˬ-mˇ poˆ jawˇ-aˬ , yawˬ jeˬ na lu˰ ngaˬ neh yaw shui˰ jahˇ paˇ jiˇ-euˬ ma . " Aˬ yaw˰ ngaˬ-ahˇ paˇ ehˇ-eu , " Heu lo˰-ehˇ bo˰ ahˇ taˬ-awˬ . Aˬ jeˬ miˇ neh ehˇ naˇ , dawˬ heu deuˬ tsaˬ dui dui-awˇ jah paˬ-ehˇ g'eh dui dui-eu meh . "
66021006	Aˬ yaw˰ paˇ ehˇ-eu , " Jiˇ-euˬ ma . Ngaˇ-aˬ , aˇ dahˬ beh-eu hawˇ-eu aˇ saˬ saˬ-eu g'aˬ ma . Dahˬ beh-eu jeˬ hawˇ-eu aˇ saˬ saˬ-eu jeˬ ma . Iˇ cu˰ k'aˇ meh˰-eu tsawˇ haˬ-ahˇ , deh˰-eu sa˰ laˇ lawˇ gawˆ-euˬ iˇ cu˰ yaw˰ ngeh˰-ehˇ bi dawˇ ma .
66021007	G'aˬ leˇ-euˬ tsawˇ haˬ aˬ geu g'aˬ maˬ kaˬ , jeˬ biˇ heu o˰ teh˰-a . Ngaˇ aˬ yaw˰-euˬ Miˬyehˇ pyeu˰-awˇ , aˬ yaw˰ ngaˬ-euˬ aˬ li ya pyeu˰-eu jeˬ biˇ o˰ teh˰-a .
66021008	Ehˇ k'aw˰ , guˆ-eu nui ma ahˇ-eu tsawˇ haˬ , saˇ jaˇ puiˬ-eu tsawˇ haˬ , yaw jaw˰ jeˬ mˇ-eu tsawˇ haˬ , tsawˇ haˬ seh˰-eu tsawˇ haˬ , maˬ tsaˬ maˬ dawˇ-eu la˰ k'oeˇ k'aˬ miˬ sheu-eu tsawˇ haˬ , mah loˬ ja maw zmˬ-eu tsawˇ haˬ , tahˬ pahˬ aˬ ma mawˇ kawˇ-ahˇ uˬ duˬ tahˬ-eu tsawˇ haˬ , jaˬ myaw˰ mehˇ shuiˇ shuiˇ-eu tsawˇ haˬ , heu lo˰-ehˇ g'eh-eu deuˬ-ahˇ o˰-eu jawˇ duˬ-aˬ , nyiˬ poˆ tiˬ poˆ shiˇ-eu jeˬ pyeu˰-eu , miˬ dzaˬ hawˇ-eu miˬ dzaˇ dzaˇ shuiˇ do˰ lu˰-eu lah k'oeˇ lah meh .
66021009	Mˬ taˆ g'aˬ k'ehˇ k'oeˇ shi˰ g'aˬ la˰ k'oeˇ , aˇ saˬ saˬ-eu k'ehˬ-eu k'aˆ-eu jeˬ tiˬ byah ni ahˇ-eu naˬ bo shi˰ bo yuˇ lu˰-eu g'aˬ ngaˇ jawˇ gaˇ oe-awˇ ehˇ-eu , " Laˇ-awˬ . Yawˇzaˬ-euˬ zaˬ miˬ pyeu˰-eu miˬ shui˰ k'oeˇ g'aˬ ngaˇ nawˬ-ahˇ mehˬ nehˬ nyaˇ . "
66021010	Yaw sahˇ Miˬyehˇ ngaˬ-ahˇ uˆ lahˇ le-awˇ , goˇ dui dui-eu gawˬ jawˬ uˬ du sheuˬ daˆ nehˬ la˰-euˬ meh . Muiˬ-eu shawˇ-eu Meuˬ meuˬ ma pyeu˰-eu Yeˬluˇsaˬlehˬ k'oeˇ , mˬ-ahˇ Miˬyehˇ jawˇ gaˇ neh za˰ ka le lu˰ gaˇ aˬ yaw˰ ngaˬ-ahˇ mehˬ nehˬ la˰-euˬ meh .
66021011	Meuˬ k'oeˇ-aˬ , Miˬyehˇ-euˬ yaw sheh˰ k'ahˬ sehˇ ahˇ-awˇ , yaw sheh˰ g'awˬ mya jeˬ ahˇ-eu k'aˬ lo sehˇ lo˰-ehˇ yaw sheh˰ bya-awˇ , shawˇ jehˆ ni doˆ coˆ-ehˇ haw mawˇ nya-eu meh .
66021012	Huiˬ dui goˇ dui dui-eu meuˬ meuˬ lahˇ gawˬ taˬ-awˇ , lahˇ k'ehˬ tseˇ nyi˰ k'ehˬ jaˆ-awˇ , mˬ taˆ g'aˬ k'ehˇ tseˇ nyi˰ g'aˬ lo˰ lu˰-eu meh . Lahˇ k'ehˬ k'oeˇ deuˬ k'oeˇ taˆ , Iˇsaˬleˬlaˆ tsawˇ jeuˬ tseˇ nyi˰ jeuˬ-euˬ tsawˇ myahˇ bo˰ taˬ-euˬ meh .
66021013	Tiˬ pyawˬ-ahˇ lahˇ k'ehˬ smˇ k'ehˬ dahˇ-eu meh . Nahˇ ma doˆ k'ehˬ paw pyawˬ-ahˇ smˇ k'ehˬ , la˰ oˆ pyawˬ-ahˇ smˇ k'ehˬ , la˰ taˆ pyawˬ-ahˇ smˇ k'ehˬ , nahˇ ma ga k'ehˬ pyawˬ-ahˇ smˇ k'ehˬ dahˇ-eu meh .
66021014	Lahˇ k'oeˇ lahˇ-aˬ , k'aˬ lo lo ma tseˇ nyi˰ siˬ k'oeˇ taˆ gawˬ taˬ-euˬ meh . K'aˬ lo k'oeˇ deuˬ k'oeˇ taˆ , Yawˇzaˬ-euˬ g'aˬ k'ehˇ tseˇ nyi˰ g'aˬ-euˬ tsawˇ myahˇ bo˰ taˬ-euˬ meh .
66021015	Ngaˬ-ahˇ dawˬ ngehˬ cawˬ-euˬ mˬ taˆ g'aˬ k'ehˇ k'oeˇ g'aˬ-aˬ , meuˬ-ahˇ maˬ ehˇ , lahˇ k'ehˬ deuˬ-ahˇ maˬ ehˇ , meuˬ meuˬ lahˇ-ahˇ maˬ ehˇ , dza haw-eu shuiˇ daˇ dza ahˇ-eu meh .
66021016	Meuˬ k'oeˇ-aˬ , oeˬ coeˇ oeˬ bawˬ pyeu˰-awˇ , yaw jeˇ paw hawˇ-eu yaw mahˇ paw tiˬ kawˆ meh . Mˬ taˆ g'aˬ k'ehˇ k'oeˇ g'aˬ aˬ yaw˰-euˬ daˇ dza neh meuˬ k'oeˇ meuˬ-ahˇ dza haw-euˬ meh . Yaw mahˇ paw tiˬ heˇ ngaˬ yaˇ laˇ byah-awˇ , yaw jeˇ paw hawˇ-eu yaw goˇ paw k'aw˰ , k'oeˇ naˆ ni byah-eu meh .
66021017	Mˬ taˆ g'aˬ k'ehˇ k'oeˇ g'aˬ meuˬ meuˬ lahˇ-ahˇ paˇ dza haw-euˬ meh . Aˬ yaw˰-euˬ aˇ lmˇ-ahˇ tsaˬ ni , tiˬ yaˇ oeˬ tseˇ oeˬ caˆ goˇ-eu meh .
66021018	Meuˬ meuˬ lahˇ k'oeˇ-aˬ , yaw sheh˰ g'awˬ mya jeˬ ahˇ-eu k'aˬ lo sehˇ neh gawˬ taˬ-awˇ , meuˬ aˬ yaw˰-ahˇ-aˬ , pyawˬ haw lo˰-ehˇ shawˇ jehˆ ni g'eh-eu shuiˇ neh gawˬ taˬ-euˬ meh .
66021019	Meuˬ lahˇ dawˬ dah gawˬ taˬ-euˬ k'aˬ lo k'oeˇ deuˬ-aˬ , aˇ poeˬ k'aˆ-eu k'aˬ lo sehˇ g'awˬ mya jeˬ neh laˆ saˆ taˬ-euˬ meh . Yaw beh siˬ-ahˇ yaw sheh˰ g'awˬ mya jeˬ ahˇ-eu k'aˬ lo sehˇ , nyiˬ siˬ tiˬ siˬ-ahˇ nyoeˇ leuˬ leuˬ-eu k'aˬ lo sehˇ , smˇ siˬ tiˬ siˬ-ahˇ pyuˇ deuˬ ni g'eh-eu k'aˬ lo sehˇ , oeˬ siˬ tiˬ siˬ-ahˇ nyoeˇ naˆ naˆ-eu k'aˬ lo sehˇ ,
66021020	ngaˬ siˬ tiˬ siˬ-ahˇ yaw bya˰ bya˰-eu k'aˬ lo sehˇ , ko˰ siˬ tiˬ siˬ-ahˇ neˇ tseuˆ ni g'eh-eu k'aˬ lo sehˇ , shi˰ siˬ tiˬ siˬ-ahˇ neˇ shuiˇ shuiˇ-eu k'aˬ lo sehˇ , yeh˰ siˬ tiˬ siˬ-ahˇ nyoeˇ shuiˇ shuiˇ-eu k'aˬ lo sehˇ , g'oeˬ siˬ tiˬ siˬ-ahˇ shuiˇ nyehˆ ni g'eh-eu k'aˬ lo sehˇ , tseˇ siˬ tiˬ siˬ-ahˇ shuiˇ nyoeˇ nyoeˇ-eu k'aˬ lo sehˇ , tseˇ ti˰ siˬ tiˬ siˬ-ahˇ neˇ leuˬ leuˬ-eu k'aˬ lo sehˇ , tseˇ nyi˰ siˬ tiˬ siˬ-ahˇ neˇ naˆ naˆ-eu k'aˬ lo sehˇ , heu deuˬ neh laˆ saˆ taˬ-euˬ meh .
66021021	Lahˇ k'ehˬ tseˇ nyi˰ k'ehˬ-aˬ , aˇ caˇ caˇ k'aw˰ sehˇ tseˇ nyi˰ siˬ pyeu˰-eu meh . Lahˇ k'ehˬ aˬ yaw˰ k'ehˬ yaw˰-ahˇ , aˇ caˇ caˇ k'aw˰ sehˇ tiˬ siˬ neh teh˰-ehˇ jahˇ jiˇ taˬ-euˬ meh . Meuˬ g'ahˇ ceh dahˇ-eu gaˇ jawˬ dawˬ tawˆ lu˰ , pyawˬ haw lo˰-ehˇ shawˇ jehˆ ni g'eh-eu shuiˇ pyeu˰-eu meh .
66021022	Meuˬ k'oeˇ meuˬ la˰ k'oeˇ , uˬ duˬ tahˬ nymˇ nymˇ ma jaˆ gaˇ ngaˇ maˬ ya mawˇ-aˬ . Aˬ jeˬ miˇ neh ehˇ naˇ , Baoˬ huiˬ-eu Sahˬpaˬ Miˬyehˇ hawˇ-eu Yawˇzaˬ-aˬ , meuˬ k'oeˇ meuˬ-euˬ uˬ duˬ tahˬ nymˇ nymˇ ma pyeu˰-eu meh .
66021023	Meuˬ k'oeˇ meuˬ-aˬ , nahˇ ma hawˇ-eu ba la-euˬ yaw sheh˰ maˬ loˬ-a . Aˬ jeˬ miˇ neh ehˇ naˇ , Miˬyehˇ-euˬ yaw sheh˰ k'ahˬ sehˇ k'oeˇ gaˇ bya-awˇ , Yawˇzaˬ-aˬ , meuˬ k'oeˇ meuˬ-euˬ tsiˇ k'mˬ pyeu˰-eu meh .
66021024	Miˇ tsaˬ zaˬ deuˬ k'oeˇ-euˬ yaw sheh˰-ahˇ g'oe-awˇ cah teh˰-a . Miˇ k'ahˬ sahˬ paˬ deuˬ-aˬ , meuˬ k'oeˇ meuˬ-ahˇ aˬ yaw˰ ma˰-euˬ pyuˇ shuiˇ myawˬ gahˬ sha ahˇ teh˰-a .
66021025	Meuˬ-euˬ lahˇ k'ehˬ k'oeˇ deuˬ maˬ piˬ tehˬ ni nah ga-ehˇ pah taˬ teh˰-a . Aˬ jeˬ miˇ neh ehˇ naˇ , k'oeˇ gaˇ uˬ ci˰ ci˰-iˇ-eu maˬ baw-a .
66021026	Miˇ k'ahˬ tsawˇ jeuˬ-euˬ yaw sheh˰ k'ahˬ sehˇ hawˇ-eu pyuˇ shuiˇ myawˬ gahˬ deuˬ , meuˬ k'oeˇ meuˬ-ahˇ yuˇ ahˇ g'eh teh˰-a .
66021027	Ehˇ k'aw˰ , maˬ muiˬ maˬ shawˇ-eu jeˬ tiˬ jeˬ-iˬ meuˬ k'oeˇ meuˬ la˰ k'oeˇ maˬ ya hehˇ ahˇ g'eh-a . Sha˰ dawˇ-eu jeˬ mˇ-eu tsawˇ haˬ hawˇ-eu jaˬ myaw˰ myaw˰-eu tsawˇ haˬ deuˬ k'aw˰ , maˬ ya uˇ leˇ-a . Yawˇzaˬ-euˬ deh˰-eu sa˰ laˇ sahˬ bo˰ la˰ k'oeˇ tsawˇ myahˇ ahˇ-eu tsawˇ haˬ deuˬ teh˰-ehˇ k'oeˇ gaˇ ya uˇ leˇ-eu meh .
66022001	Mˬ taˆ g'aˬ k'ehˇ k'oeˇ g'aˬ ngaˬ-ahˇ deh˰-eu sa˰ laˇ lawˇ baˬ mehˬ nehˬ la˰-euˬ meh . Miˬyehˇ hawˇ-eu Yawˇzaˬ-euˬ dzoeˬ dzaˬ nuiˇ mahˬ-ahˇ neh yoeˇ doˆ le-awˇ , doˆ coˆ-ehˇ haw mawˇ nya-eu shawˇ jehˆ ni g'eh-eu lawˇ baˬ pyeu˰-eu meh .
66022002	Lawˇ baˬ k'oeˇ gawˆ-aˬ , meuˬ-euˬ la˰ k'oeˇ dahˇ-eu gaˇ jawˬ g'ahˇ ceh nyiˬ paˆ-ehˇ yoeˇ ka le˰-eu meh . Lawˇ baˬ-euˬ k'oeˇ dzeˇ heu dzeˇ deh˰-eu sa˰ laˇ aˇ bawˇ bawˇ-awˇ , ba la tiˬ siˬ tiˬ poˆ aˇ siˬ siˬ-awˇ , tiˬ k'o˰ tseˇ nyi˰ lehˆ siˬ-eu meh . Aˇ bawˇ k'oeˇ bawˇ-euˬ aˇ pa˰-aˬ , miˇ k'ahˬ tsawˇ jeuˬ deuˬ-ahˇ naˇ gawˇ bi taˬ leˇ-eu jaˆ g'aˬ pyeu˰-eu meh .
66022003	Meuˬ k'oeˇ meuˬ la˰ k'oeˇ Miˬyehˇ neh yaˬ k'ehˇ bi yaˬ-euˬ jeˬ tiˬ jeˬ-iˬ maˬ ya mawˇ-a . Miˬyehˇ hawˇ-eu Yawˇzaˬ-euˬ dzoeˬ dzaˬ nuiˇ mahˬ meuˬ k'oeˇ meuˬ-ahˇ jaˆ-awˇ , aˬ yaw˰-euˬ zaˬ k'aˆ deuˬ aˬ yaw˰-ahˇ uˬ duˬ tahˬ teh˰-a .
66022004	Aˬ yaw˰-euˬ myaˆ pyawˬ-ahˇ aˬ yaw˰ ma˰ ya mawˇ-awˇ , aˬ yaw˰ ma˰-euˬ naˇ k'awˇ-ahˇ aˬ yaw˰-euˬ tsawˇ myahˇ bo˰ taˬ teh˰-a .
66022005	K'oeˇ gaˇ uˬ ci˰ ci˰ le-eu maˬ paˇ baw-ehˇ , tsiˇ k'mˬ hawˇ-eu nahˇ ma yaw sheh˰ maˬ paˇ loˬ meh . Aˬ jeˬ miˇ neh ehˇ naˇ , Sahˬpaˬ Miˬyehˇ-aˬ , aˬ yaw˰ ma˰-euˬ yaw sheh˰ pyeu˰-awˇ , aˬ yaw˰ ma˰ sahˬ paˬ geu˰-awˇ mˬ maˬ maˬ byaˆ zaˇ ziˇ ya uˆ lahˇ teh˰-a .
66022006	K'oeˇ naˇ , mˬ taˆ g'aˬ k'ehˇ k'oeˇ g'aˬ ngaˬ-ahˇ heu lo˰-ehˇ ehˇ-eu meh . " Dawˬ heu deuˬ-aˬ , tsaˬ dui dawˇ dui dui-awˇ , jah dui dui paˬ-ehˇ g'eh-eu dawˬ deuˬ meh . K'oeˇ naˇ , Miˬyehˇ g'aˇ duˬ ngehˬ dah-eu deuˬ-ahˇ Yaw sahˇ Miˬyehˇ bi˰-euˬ g'aˬ pyeu˰-eu Sahˬpaˬ Miˬyehˇ-aˬ , aˬ yaw˰-euˬ mˬ taˆ g'aˬ k'ehˇ pyehˬ g'eh-awˇ , g'awˬ myahˇ maˬ g'eh-ehˇ pyeu˰ laˇ-eu gaˇ kawˆ aˬ yaw˰-euˬ zaˬ k'aˆ deuˬ-ahˇ bi mehˬ-iˇ-euˬ meh . "
66022007	Yeˬsuˇ ehˇ-eu , " Naˇ haˬ-awˬ . Ngaˇ yaw kawˇ-ehˇ oe ma . Sahˬ bo˰ heu ta˰ la˰ k'oeˇ mehˬ hu paw pyeu˰ laˇ-eu gaˇ kawˆ Miˬyehˇ g'aˇ duˬ ngehˬ dah taˬ-euˬ dawˬ deuˬ-ahˇ naˇ haˬ geu˰-eu tsawˇ haˬ guiˬ lahˬ huiˬ-eu meh . "
66022008	Ngaˇ Yoˇhaˬ-aˬ , gaˇ kawˆ heu deuˬ dawˬ tawˆ lu˰-ahˇ ya gaˬ ya mawˇ-euˬ ma . Gaˇ kawˆ heu deuˬ-ahˇ ngaˇ ya gaˬ ya mawˇ g'aˬ ngeh , ngaˬ-ahˇ gaˇ kawˆ heu deuˬ bi siˬ bi mawˇ la˰-euˬ mˬ taˆ g'aˬ k'ehˇ k'oeˇ g'aˬ-euˬ aˬ kuiˇ dawˬ peh ga byaˆ-awˇ , aˬ yaw˰-ahˇ uˬ duˬ tahˬ-eu lehˇ g'eh-euˬ ma .
66022009	Ehˇ k'aw˰ , aˬ yaw˰ ngaˬ-ahˇ ehˇ-eu , " Teu lo˰-ehˇ taˬ g'eh . Ngaˇ-aˬ , nawˬ lo˰-ehˇ Miˬyehˇ-euˬ zaˬ k'aˆ tiˬ g'aˬ pyeu˰-eu nawˬ-euˬ cawˬ ma . Nawˬ-euˬ aˬ yui˰ aˬ nyiˇ Ka li zaˬ pyeu˰-eu Miˬyehˇ g'aˇ duˬ ngehˬ dah-eu deuˬ hawˇ-eu , sahˬ bo˰ heu ta˰ la˰ k'oeˇ k'aˇ bo˰ taˬ-euˬ dawˬ deuˬ-ahˇ naˇ haˬ geu˰-eu tsawˇ haˬ deuˬ-euˬ cawˬ pyeu˰-eu ma . Miˬyehˇ-ahˇ uˬ duˬ tahˬ-awˬ . "
66022010	K'oeˇ naˇ , aˬ yaw˰ ngaˬ-ahˇ heu lo˰-ehˇ ehˇ-eu meh . " Sahˬ bo˰ heu ta˰ la˰ k'oeˇ mehˬ hu paw pyeu˰ laˇ-eu gaˇ kawˆ Miˬyehˇ g'aˇ duˬ ngehˬ dah taˬ-euˬ dawˬ deuˬ-ahˇ aˬ cawˬ maˬ bi siˬ ni taˬ laˆ za˰ taˬ . Aˬ jeˬ miˇ neh ehˇ naˇ , gaˇ kawˆ heu deuˬ dawˬ tawˆ lu˰ pyeu˰ laˇ-eu aˇ yamˬ peh laˇ-euˬ meh .
66022011	Yaw haiˬ jeˬ mˇ-eu tsawˇ haˬ deuˬ yaw haiˬ jeˬ mˇ tsa˰ g'eh-awˇ , yaw jaw˰ jeˬ mˇ-eu tsawˇ haˬ deuˬ yaw jaw˰ jeˬ mˇ tsa˰ g'eh lu˰-uˇ . Yaw muiˬ jeˬ mˇ-eu tsawˇ haˬ deuˬ yaw muiˬ jeˬ mˇ tsa˰ g'eh-awˇ , muiˬ-eu shawˇ-eu tsawˇ haˬ deuˬ mehˬ hu paw muiˬ daˆ shawˇ daˆ le˰ lu˰-uˇ .
66022012	Yeˬsuˇ ehˇ-eu , " Naˇ haˬ-awˬ . Ngaˇ yaw kawˇ-ehˇ oe ma . Tsawˇ haˬ yawˬ g'aˬ na lu˰-ahˇ yawˬ ha neh k'aˇ mˇ k'aˇ shaˇ dzeuˇ-euˬ lo˰-ehˇ geuˇ ni la˰ sawˬ bi˰-eu g'aˇ duˬ ngaˇ oe ma .
66022013	Ngaˇ-aˬ , aˇ dahˬ beh-eu hawˇ-eu aˇ saˬ saˬ-eu g'aˬ ma . Dahˬ beh-eu jeˬ hawˇ-eu aˇ saˬ saˬ-eu jeˬ ma . "
66022014	Yawˬ ha-euˬ pehˇ k'ahˬ pehˇ mahˇ yaw muiˬ paˬ-ehˇ tsiˬ shawˇ-eu baˬ da neh deh˰-eu sa˰ laˇ aˇ bawˇ-euˬ aˇ siˬ ya dzaˬ-awˇ , meuˬ k'oeˇ meuˬ-euˬ lahˇ k'ehˬ-ahˇ neh meuˬ-ahˇ ya uˇ leˇ-eu aˬ kawˬ-aˬ za-euˬ tsawˇ haˬ deuˬ-aˬ , guiˬ lahˬ huiˬ-eu meh .
66022015	Ehˇ k'aw˰ , deh˰ jaw˰ dui dui-eu tsawˇ haˬ deuˬ , maw loˬ ja maw mˇ-eu tsawˇ haˬ deuˬ , k'aˬ miˬ sheu-eu tsawˇ haˬ deuˬ , aˬ cawˬ-ahˇ seh˰-eu tsawˇ haˬ deuˬ , tahˬ pahˬ aˬ ma mawˇ kawˇ-ahˇ uˬ duˬ tahˬ-eu tsawˇ haˬ deuˬ , ngehˬ-eu tmˇ-eu mˇ-eu shaˇ-eu la˰ k'oeˇ jaˬ myaw˰ myaw˰-eu tsawˇ haˬ deuˬ , heu deuˬ-aˬ meuˬ-euˬ la˰ nyiˇ ya jawˇ teh˰-a .
66022016	" Ngaˇ Yeˬsuˇ-aˬ , Ka li zaˬ aˇ muˇ la˰ k'oeˇ gaˇ kawˆ heu deuˬ naw ma˰-ahˇ bi ehˇ gaˬ-eu g'aˇ duˬ , ngaˬ-euˬ mˬ taˆ g'aˬ k'ehˇ-ahˇ k'ehˇ g'eh le˰-euˬ ma . Ngaˇ-aˬ , Daˬbiˇ-euˬ zaˬ ma . Aˬ guiˇ shawˬ ga shawˬ muiˇ pyeu˰-eu ma . "
66022017	Yaw sahˇ Miˬyehˇ hawˇ-eu dahˬ dzaˬ-iˇ-eu lehˇ g'eh-eu Zaˬmiˬ k'oeˇ g'aˬ " Laˇ-awˬ " lehˇ ehˇ-eu meh . K'aˇ ya gaˬ-euˬ tsawˇ haˬ yawˬ g'aˬ na lu˰ k'aw˰ , " Laˇ-awˬ " lehˇ ehˇ-awˬ . Iˇ cu˰ k'aˇ meh˰-eu tsawˇ haˬ laˇ-awˬ . K'aˇ dawˇ maw˰-eu tsawˇ haˬ deuˬ deh˰-eu sa˰ laˇ iˇ cu˰ yaw˰ ngeh˰-ehˇ dawˇ laˇ-awˬ .
66022018	Sahˬ bo˰ heu ta˰ la˰ k'oeˇ ahˇ-eu mehˬ hu paw pyeu˰ laˇ-eu gaˇ kawˆ Miˬyehˇ g'aˇ duˬ ngehˬ dah taˬ-euˬ dawˬ heu deuˬ-ahˇ k'aˇ ya gaˬ-euˬ tsawˇ haˬ yawˬ g'aˬ na lu˰ , yaw k'aˆ k'aˆ-ehˇ yahˇ-eu g'aˇ duˬ , ngaˇ Yoˇhaˬ heu lo˰-ehˇ ehˇ-eu ma . Tsawˇ haˬ tiˬ g'aˬ dawˬ tiˬ dawˬ na dawˆ lahˬ naˇ , aˬ yaw˰ ya daˬ-eu k'ehˬ-eu k'aˆ-eu jeˬ uˬ ta˰ , sahˬ bo˰ heu ta˰ la˰ k'oeˇ ehˇ taˬ-euˬ k'ehˬ-eu k'aˆ-eu jeˬ Miˬyehˇ aˬ yaw˰-ahˇ paˇ ciˬ pi teh˰-a .
66022019	Tsawˇ haˬ tiˬ g'aˬ na , mehˬ hu paw pyeu˰ laˇ-eu gaˇ kawˆ ehˇ taˬ-euˬ sahˬ bo˰ heu ta˰ la˰ k'oeˇ ahˇ-eu dawˬ tiˬ dawˬ na yuˇ dzeh naˇ , sahˬ bo˰ heu ta˰ la˰ k'oeˇ ehˇ taˬ-euˬ sa˰ laˇ bi deh˰-eu aˇ bawˇ-euˬ aˇ siˬ hawˇ-eu Muiˬ-eu shawˇ-eu Meuˬ-ahˇ jaˆ-eu aˬ yaw˰-ahˇ o˰-eu jeˬ , Miˬyehˇ neh bi yuˇ k'o˰ jiˇ teh˰-a .
66022020	Gaˇ kawˆ heu deuˬ dawˬ tawˆ lu˰ saˇ kiˇ kamˬ-eu g'aˬ ehˇ-eu , " Ngaˇ yaw kawˇ-ehˇ oe ma . Maˇ maˇ ni yaw kawˇ-ehˇ oe ma . " Aˬ miˬ . Sahˬpaˬ Yeˬsuˇ-oˇ , oe-awˬ .
66022021	Sahˬpaˬ Yeˬsuˇ-euˬ guiˬ lahˬ yaw dzahˇ yawˬ g'aˬ na lu˰ k'oeˇ taˆ jaˆ lu˰-uˇ .
