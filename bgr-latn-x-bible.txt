# language_name:        Bawm
# closest ISO 639-3:    bgr
# year_short:           2006
# year_long:            Not available
# title:                The New Testament in Bawm
# URL:                  http://www.bible.is/BGRBBS/Matt/1
# copyright_short:      © 2006 Bangladesh Bible Soicety
# copyright_long:       Not available
40001001	Abraham thlâk , David thlâk , Jisu Krist thlâktu tla anna thlâk zia thâwngthâng chu :
40001002	Abraham fa chu Isak asi , Isak fa chu Jakob , Jakob fa chu Juda leh a unau tla , Juda nih Tamar hen Perez Hezron , Hezron fa chu Ram , Ram fa chu Aminadab , Aminadab fa chu Nason , Nason fa chu Salmon , Salmon nih Rahab hen Boaz an ring , Boaz nih Ruth hen Obed an ring , Obed fa chu Jese , Jese fa chu lalchem David .
40001006	David nih Uria nupi hen Solomon an ring le , Solomon fa chu Rehoboam , Rehoboam fa chu Abizah , Abizah fa chu Asa , Asa fa chu Jehosaphat , Jehosaphat fa chu Jehoram , Jehoram fa chu Uziah , Uziah fa chu Jotham , Jotham fa chu Ahaz , Ahaz fa chu Hezekiah , Hezekiah fa chu Manaseh , Manaseh fa chu Amon , Amon fa chu Josiah , Babulon leiah sal ah an kalpi na liau khan Josiah fa chu Jehoiakin leh a unau tla .
40001012	Chun , Babulon leiah sal ah an kalpi na nûnah Jehoiakin fa chu Sialtiel , Sialtiel fa chu Zerubabel , Zerubabel fa chu Abiud , Abiud fa chu Eliakim , Eliakim fa chu Azor , Azor fa chu Zadok , Zadok fa chu Akim , Akim fa chu Eliud , Eliud fa chu Eleazar , Eleazar fa chu Mathan , Mathan fa chu Jakob , Jakob fa chu Josef , Mari pasal chu chu Mari lakah chun Jisu , Mesia an ti mi hi a hawng suak rawh .
40001017	Chuvachun , san zawzawng chu Abraham thawk hen David tiang hen san leili asi ; David thawk hen Babulon leiah sal ah an kalpi na tiang hen san leili asi le , Babulon leiah sal ah an kalpi na mi thawk hen Mesia tiang hen san leili asi .
40001018	Chun , Jisu , Mesia a hawng suak zia chu hi hâwi asi : A nu Mari chu Josef hen anna halh liauah , anna tawng lânah , Thlarau Thenhlimh nih a râitir ti a hawng theih rawh .
40001019	Chun , a pasal Josef chu mi rep tak asi le , tlâng zanhtir a duh lo le , a thup hen bângtâk a tum .
40001020	Sikhawmsele , chubang thu chu a dawn liauah , ngâinik , a mang ah Lalpa vânmifial a sinah â langh le , " Josef , nang David fapa , na nupi Mari chu umpi ding ṭih lah ; a nau pâwi chu Thlarau Thenhlimh lakah mi asi .
40001021	Fapa a ring lai le , a min ah Jisu na sak lai ; anih nih chun a mi tla an thilsual ti lakah mi ruang a suah na awt ruangah , " a ti .
40001022	Chun , Lalpa nih khuavâng kâ ah , " Ngâinik , nungâk thenhlimh chu a râi lai le , fapa a ring lai le , a min ah Immanuel an sak lai , " ti hen a sim mi kha a hawng tlung khonâk ding hen , chubang chu a hawng um asi . ( Immanuel chu , " Kan sinah Pathian a um , " tinâk asi . )
40001024	Chun , Josef chu a it mi a thawk le , Lalpa vânmifial nih a sinah thu a pêk hâwi hen chun a ti le , a nupi chu a umpi rawh .
40001025	Sikhawmsele , fapa a ring lân lo chu anna tawng lo . Chun Josef nih a min ah Jisu a sak rawh .
40002001	Chun , lalchem Herod a lal liauah Judai ram ah Bethlehem ah Jisu a hawng suak liauah , ngâinik , khawsak lei thawk hen mifing tla Jerusalem khua ah an hawng kal le , " Kha zeiah Juda tla lalchem a hawng suak mi chu ?
40002002	Khawsak leiah a ârfi kan muh le , amah mâimûk ding hen kan hawng kal asi , " an ti .
40002003	Chun , lalchem Herod nih chun chu chu a theih kâ hen a lawksawng rawh . Jerusalem mi zawzawng khawm an lawksawng bâk .
40002004	Chun , bâwlpu lal tla leh Dân sîntirtu tla zawzawng chu a pumh na le , Mesia suaknâk ding chu a deih na .
40002005	Chun , annih nih chun a sinah , " Judai ram ah , Bethlehem ah , hi hâwi hen khuavâng nih a rîn mi kha ,
40002006	' Nang , Bethlehem , Juda ram ah mi , Juda khuapi lakah na mêchem rîlmâl lo ! Na sung thawk hen lâirêltu a hawng suak awt ruangah , ka mi Israel tla vêngtu ding chu , ti hi , ' " an ti .
40002007	Chu nûnah chun Herod nih a thup hen mifing tla chu a kawh na le , fiang tak hen ârfi langh liau chu a deih na .
40002008	Chun , annih chu Bethlehem ah a kaltir na le , " Kal ule , nautê thu chu fiang tak hen deih u ; chun kei khawm nih amah chu mâi ka hawng mûk khonâk ding hen nan muh kâ hen hawng ka simh u , " a ti .
40002009	Chun , lalchem thu chu an theih le , an kal rawh ; chun , ngâinik , khawsak leiah ârfi an muh mi kha nautê umnâk tlûn zâwn ah tlung hen a dîr lân lo chu an mâi leiah a kal vima . Chun , ârfi chu an muh rawh chun thungâi anna lâwm .
40002011	Chun , in sungah an va lût le , a nu Mari sinah nautê chu an muh le , an bawk le , mâi an mûk ; chun , an robâwm tla an awng le , a sinah chun lâwmman ngûn tla , bawraw tla leh murrah tla an pêk .
40002012	Chun , Herod sinah kîr nawlh lo ding hen an mang ah Pathian simh hen an um ruangah anmah khua leiah lam dang hen an tlung rawh .
40002013	Chun , an tlung nûnah , ngâinik , Lalpa vânmifial chu Josef sinah a mang leiah â langh le , " Thawk le , nautê leh a nu put na le , Aigupta ram ah tek rawh , ka nan simh nawlh lân lo chu chunah chun um kumza ; Herod nih nautê veih ding hen a hâwl awt asi , " a ti .
40002014	Chun , Josef chu a thawk le , mûi leh zân ah nautê leh a nu chu a put na le , Aigupta ram ah a kal ;
40002015	chun , Herod thih lânlo chu chunah chun a um kumza ; Lalpa khuavâng kâ ah , " Ka fapa chu Aigupta ram ah mi ka kawh , " ti hen a sim mi kha a hawng tlung khonâk ding hen .
40002016	Chu liau chun Herod nih mifing tla nih an perpet asi ti a theih kâ hen a thinthawk , mi a fial le , a tik fiang tak hen mifing tla a deih na hâwi khan , Bethlehem leh a kiangkam zawzawng ah mipa ngâksia kum nih rî hen a tanglei mi chu an ektê hen a thah hep na .
40002017	Chun , khuavâng Jeremia nih ,
40002018	" Ram khua ah hâu an theih , ṭap tla , mithi ngâi hen rûm leh âi tla , Rakel nih chun a fa tla a ṭapnawh na le , an umlo rawh ruangah lungngamh kho asi lo , " ti hen a sim mi kha a dik asi .
40002019	Sikhawmsele , Herod chu a thi nûnah , ngâinik , Lalpa vânmifial Aigupta ram ah chun Josef sinah a mang ah â langh le ,
40002020	" Thawk le , nautê leh a nu put na le , Israel ram ah kal rawh ; nautê thah tumtu tla kha an thi rawh , " a ti .
40002021	Chun , a thawk le , nautê leh a nu chu a put na le , Israel ram ah a lût rawh .
40002022	Sikhawmsele , Arkelaus a pa Herod ruangrûl ah Judai ram ah a lal ti a theih rawh chun chunah va kal a ṭih ; chun a mang leiah simh hen a um ruangah Galili leiah a kal ving le , khua pakhat Nazaret an ti mi ah chun a va um rawh .
40002023	" Anih chu ' Nazaret mi ' an ti lai , " ti hen khuavâng tla kâ ah a sim mi kha a hawng tlung khonâk ding hen .
40003001	Chun chu liau chu Baptistu Johan nih chun ,
40003002	" Rim u , Vân Ram chu a nâi rawh , " ti hen , Judai ramkaro ah thusim hen a hawng kal .
40003003	Amah chu asi khuavâng Isai nih , " Ramkaro ah mi âu hâu nih chun , ' Lalpa lampi sial ule , a lam tla dingtir u ! ' " ti hen , a sim mi kha .
40003004	Chun , Johan nih chun sangâwngsâu mul puan â aih le , a tâi chu savun tâisâwm hen â sâwm le , a buh chu khâubawk leh ram khuaitizû asi .
40003005	Chu liau chun Jerusalem mi tla , Judai ram ah mi zawzawng tla leh Jordan Va dung kiangkam mi tla an suak le , amah sinah an kal le ,
40003006	an sual tla thutluang vâwr hen Jordan Va ah chun amah sinah baptis an si rawh .
40003007	Sikhawmsele , Farisai tla leh Sadukai tla tamtak baptis ding hen an hawng kal mi a muh kâ hen an sinah , " Rûl thlâk tla , thinrunhnâk hawng tlung ding mi hi tektâk ding hen âu nih an simh na ?
40003008	Nan rim rawh ti zauhtir ding hen thilti hen langhtir u .
40003009	' Abraham hawng kan thlâktu asi lo mazei ? ' ti hen a sung-û tir lah u ; Pathian nih hi bang lung tla hi Abraham thlâk tla ah a changtir kho , ka nan ti na hi .
40003010	Tu thawk hen reitlung thing phûr kipah an siah rawh ; chuvachun , thing kip rah ṭha hen rah lo mi vial an hâu le , mei ah an paih tâwn .
40003011	Kei lam nih chun nan rimnâk ding hen tî hen ka nan baptis na ; sikhawmsele , ka dunglei ah a hawng kal ding mi chu keimah ngâk hen a rokual dauh le , a pheikawk put tlâk khawm ka si lo , anih nih chun Thlarau Thenhlimh leh mei hen a nan baptis na lai .
40003012	A kut hen a zâpnâk a put lai le , a chîlnâk mun ah a zâp phin lai le , a siahnâk ah fâng a râwn lai , a hî lam chu mei mit kholo hen a duah hep lai .
40003013	Chu liau chun a sinah baptis ding hen Jisu Galili ram thawk hen Jordan Va ah Johan sinah a hawng kal .
40003014	Johan lam nih chun , " Na hawng ka baptis ka herh dauh mi , ka sinah na hawng dauh mu ? " ti hen khap a tum .
40003015	Sikhawmsele , Jisu nih a sinah , " Tuah rem ti râm rawh , hi hâwi hen Pathian nih a herh a ti mi vial ti hi kan rangah a ṭha asi , " ti hen a sâng . Chun , Johan nih rem a ti .
40003016	Chun , Jisu baptis asi ka hen ti a mi a suak sawm le , chun , ngâinik , a rangah vân â awng le , Pathian Thlarau chu vaṭhu hâwi hen a hawng ṭum hen , a tlûnah a fû mi a muh .
40003017	Chun , ngâinik , vân thawk hen aw-hâu nih , " Hi hi ka Fapa duhtak , thungâi ka lawmh mi chu asi , " a ti .
40004001	Churawhchun Jisu chu Diabol nih lêm ding hen ramkaro ah Thlarau Thenhlimh nih put hen a um rawh .
40004002	Chun , ni sâwmli leh zân sâwmli buh a ngei nûnah a sungvâng rawh .
40004003	Chun , Diabol chu a hawng kal le , " Pathian Fapa na si chun hi bang lung hi sang ah chang ding hen thu pêk rawh , " a ti .
40004004	Sikhawmsele , anih nih chun , " Minung hi sang cho hen an nung lai lo le , Pathian kâ thu kip suak hen an nung dauh lai , ti rîn asi , " ti hen a sâng .
40004005	Churawhchun Diabol nih Khua Thenhlimh ah chun a lûtpi le , Pathian Biakin tlûn sîp zum ah a siah le ,
40004006	chun a sinah , " Pathian Fapa na si chun a khâwk rawh ; ' Nang lakah chun a vânmifial tla thu a pêk lai le , an kut hen an nan dawmh lai le , chu hâwi asi lo chun na kê hen lung na suih lebang lai , ti Pathian lasui thu nih a sim ruangah , " a ti .
40004007	Jisu nih a sinah , " Lalpa na Pathian niksak dêl lah , ti rîn asi " a ti .
40004008	Chun , Diabol nih chun tlâng sâng tak ah a kalpi nawlh le , laikulh ram zawzawng leh an rokualnâk a zauhtir .
40004009	Chun , a sinah , " Bawkbukhup hen hawng ka sawnh le , hi bang zawzawng hi ka nan pêk ver lai , " a ti .
40004010	Chu ka hen Jisu nih a sinah , " Setan , kal ving ! ' Lalpa na Pathian sawnh le , amah rian cho ṭuan rawh , ti rîn asi , " a ti .
40004011	Churawhchun Diabol nih a kaltâk rawh . Chun , ngâinik , vânmifial tla nih a rian an ṭuan piak rawh .
40004012	Chun , Johan an tleih ti Jisu nih a theih kâ hen Galili ram ah a kal ving le ,
40004013	chun , Nazaret a kaltâk le , Kapernaum ah a va um le , chu chu Zebulun leh Naphtali bial ah rilî kap ah um mi asi .
40004014	Khuavâng Isai kâ ah ,
40004015	" Rilî leiah , Jordan varâl ah , Zebulun ram leh Naphtali ram , Phundang tla Galili ram !
40004016	Mûi nâwng ah to tla nih chun chêu fâk tak an muh lai , Thihnâk mun leh a thlaliah ah um mi tla tlûnah chun , Chêu a hawng suak rawh , ' ti hen , a sim mi kha a hawng tlung khonâk ding hen .
40004017	Chu ri rawh chun Jisu nih chun , " Rim u , Vân Ram a nâi rawh , " ti hen sim a dawmh rawh .
40004018	Chun , Galili Rilî kap ah a kal pah hen , unau panih , Simon , ( Peter an ti mi chu ) a unau Andri hen rilî ah chun lên vawrh hen a muh na ; ngarâltu an si rerêng .
40004019	Chun , Jisu nih chun an sinah , " Hawng ka zûl u , chun minung tleihtu ah ka nan siam na lai , " a ti .
40004020	Chun , lên tla chu kaltâk hen an zûl sawm rawh .
40004021	Chun , chu thawk hen a kal vima le , unau dang panih Zebedai fapa Jem leh a unau Johan chu an pa Zebedai sinah lawng ah an lên tla remh hen a muh na , chun annih chu a kawh na rawh .
40004022	Chun , lawng leh an pa chu an kaltâk le , Jisu an zûl sawm rawh .
40004023	Chun , Jisu nih anna pûmnâk in tla ah sîntir na hen Ram Thâwngthâng Ṭha chu sim hen , mi le tla lakah nganfâk kip leh chaklonâk kip damh hen Galili ram zawzawng a ṭawl .
40004024	Chun , Siria ram zawzawng ah a thâwng a thang le , chun mi damlo zawzawng damlonâk leh nganfâknâk kip tuar tla , khuri vawnh tla , rualthlû tla , mi khêng tla a sinah an hawng put le , a damh ver na .
40004025	Galili ram thawk hen , Dekapoli thawk hen , Jerusalem thawk hen , Judai ram thawk hen , Jordan râl thawk hen mi zapi cherkhet nih an zûl .
40005001	Chun , Jisu nih mi zapi tla chu a muh na rawh chun tlâng ah a kâi le , a to le , a ṭhiruai tla a sinah an hawng kal le ;
40005002	chun thu a sim le , anmah tla a sîntir na :
40005003	" Thlarau leikângah thinlung hamh mi tla chu an thaw a suak ; Vân Ram an tâ asi ruangah !
40005004	" Ngaihsia tla chu an thaw a suak , Pathian thlangamh hen an um awt ruangah !
40005005	" Â dawnh kho mi tla chu an thaw a suak , tual hi an luah awt ruangah !
40005006	" Repnâk ruangah sungvâng tîhâl tla chu an thaw a suak , an khim awt ruangah !
40005007	" Mi khuaruat kho tak tla chu an thaw a suak , Pathian khuaruatnâk anna ting awt ruangah !
40005008	" Thinlung ah thenhlimh tla chu an thaw a suak , Pathian an muh awt ruangah !
40005009	" Remnâk siamtu tla chu an thaw a suak , Pathian fa ah sak hen an um awt ruangah !
40005010	" Repnâk ruangah nehsawh tuar rawh tla chu an thaw a suak ; Vân Ram an tâ asi ruangah !
40005011	" Mi nih keimah ruangah an fâi na hen , an nehsawh na hen , âwkrâwl hen sual kip hen an phiar na tikah nan thaw a suak lai .
40005012	Lâwm ule , lâwptlo hen um u ; vân ah nan lâwmman a tam ruangah . Chu hâwi ber hen nanmah lânah khuavâng um tla khawm an nehsawh na tâwn .
40005013	" Minung zawzawng rangah chitê hâwi nan si . Sikhawmsele , chitê hi a dâwng rawh chun zei hen an al tir nawlh lai ? Churawhchun lawnh hen , minung tla chîl salam ding lo chun zeirang khawmah a tlâk loh .
40005014	" Laikulh chêu nan si . Tlâng tlûnah khua um chu thuh kho asi loh .
40005015	Mi nih khâwnvâr kaih hen tâwng tangah an siah dah lo , a siahnâk mun ah an siah dauh tâwn ; chun in sungah mi zawzawng a cherh tâwn .
40005016	Chu hâwi ber hen nan chêu chu mi mitmuh ah chêu seh , chuvachun nan thil ṭha ti tla an muh lai le , nan Pa vân ah mi an chawnglawmh kho lai . "
40005017	" Mosi Dân thu mawh khuavâng tla sîntirnak thu mawh veih ding a hawng kal hen hawng ka ruat lah u ; veih ding hen hawng kal ka si lo le , rangtling tir ding hen hawng kal ka si dauh .
40005018	Thungâi tak hen ka nan simh na , tual leh vân hi a vei lân lo chu Dân thu ah mi lasui ṭialtê mawh lasui ṭialtê khingkhuai mawh pakhat khawm a vei lai lo , a ektê hen a tlungkim lân lo chu .
40005019	Chuvachun , âuzawng hi bang thupêk mêchem lakah hin pakhat mawh buar hen , chu hâwi ti bâk ding hen mi le tla sîntirtu zawng chu Vân Ram ah mi mêchem an ti lai ; khawmsele , âuzawng Dân zâwt hen , sîntir bâktu zawng chu Vân Ram ah chun mi lian an ti lai .
40005020	Nanna repnâk nih Dân sîntirtu tla leh Farisai repnâk hi a khûp lânlo chu Vân Ram ah nan lût kho lai loh ti ka nan simh na . "
40005021	" Tuan liau mi tla sinah chun , ' Mi na thah ding asi lo , ' an ti mi leh ' Âuzawng mi thahtu vial chu lâirêlnâk ah dîr ṭihnungkâi tak hen a um lai , ' an ti , ti nan theih rawh .
40005022	Kei lam nih chun , ' Âuzawng a unau tlûnah thinruntu vial chu lâirêlnâk ah dîr ṭihnungkâi tak hen a um lai le , âuzawng a unau sinah , ' Nang , mido-tla-lo , ' titu vial chu lâirêltu tla rêl piak ding ṭihnungkâi tak hen a um lai ; chun , âuzawng ' Nang mi â ' titu vial chu Gehena mei ah lawnh ṭihnungkâi tak hen a um lai ti ka nan simh na .
40005023	Chuvachun , mâichâm bul ah na thilpêk na ap liauah na unau nih na tlûnah lungsilonâk a nei ti na theih nawlh chun ,
40005024	chu mâichâm kiangah chun na thilpêk chu mâk thlap le , va kal le , na unau remh tâ rih le , chu nûnah chun na thilpêk chu hawng ap rawh .
40005025	" Na leido chu lampi ah munkhat hen nan kal liauah remh sawm rawh , chu lo chun na leido nih chun lâirêltu an tleihtir lai le , lâirêltu nih chun kawrsen sinah a nan pêk lai le , rêngin ah a nan khumh sual lai .
40005026	Thungâi tak hen ka nan simh , quadran tê men na lîm lân lo chu chunah mi chu na suak rîlmâl lai lo .
40005027	" ' Ṭângdang na pawmtâk ding asi lo , ' an ti , ti nan theih rawh .
40005028	Kei lam nih chun , âuzawng nunau duhnâk nei hen zauhtu vial chu a thinlung ah ṭângdang a pawmtâk ving rawh ti ka nan simh na .
40005029	Chun , na mit vawrhlei nih a nan sualtir chun chawih zek le , lawnh ving ! Na taksa a pum hen Gehena ah lawnh ngâk hen na taksa ṭeng pakhat vei chu na rangah a ṭha dauh asi .
40005030	Chun , na kut vawrhlei nih a nan sualtir chun , tan le , lawnh ving ! Na taksa a pum hen Gehena ah kal ngâk chun na taksa ṭeng pakhat vei chu na rangah a ṭha dauh asi .
40005031	" Âuzawng nupi mâktu zawng nih chun mâknâk lasui a sinah pêk seh , an ti .
40005032	Kei lam nih chun , âuzawng tlangvâl duh ruangah silo hen nupi mâktu vial nih chun amah chu ṭângdang a pawmtir asi ; chun , âuzawng mi mâk chia umpitu chu ṭângdang a pawmtâk asi ti ka nan simh na .
40005033	" Tuan liau mi tla sinah , Âwkrâwl hen siat tleih lah , Lalpa sinah na siat tleih chu lîm rawh , ' an ti , ti nan theih rawh .
40005034	Kei lam nih chun ka nan simh na , siat rerêng tham lah u ; vân min sim hen tham lah u , chu chu Pathian laltophah asi ruangah ; tual min sim hen tham lah u , chu chu a kê thângnâk asi ruangah .
40005035	Jerusalem sim hen khawm tham lah , chu chu Lalchem rokual tak khuapi asi ruangah .
40005036	Na lû sim hen na tham ding asi lo , sam zâi pakhat khawm na ngotir hen na dum tir kholo .
40005037	Nan thusim chu asi mi chu si seh , ' ' Silo mi chu silo ko seh , ' chu ngâk hen a lei mi chu Setan lakah suak asi .
40005038	" ' Mit ruangrûl ah mit , hâ ruangrûl ah hâ , ' an ti , ti nan theih rawh .
40005039	Kei lam nih chun ka nan simh na , misual do lah u ; na vawrhlei biang ah a nan benghtu zawng chu khat leikâng khawm dawnh .
40005040	Chun , âuzawng na lakah thunawk tuah hen na kawrdawh lâk a tum chun na puan khawm lâktir dâidua .
40005041	Chun , mêl khat kal ding hen an êngtu zawng sinah chun mêl nih kal rawh .
40005042	An deihtu sinah chun pêk le , na lakah pûk duhtu chu ngaihlo lêm thlâk lah .
40005043	" ' Na zâwlbâwm tla dâwt le , na mêlma hua na , an ti , ti nan theih rawh .
40005044	Kei lam nih chun ka nan simh na , nan mêlma tla dâwt na ule , an nehsawh natu chu thlacham piak u ,
40005045	nan Pa vân a mi fa tla nan si khonâk ding hen . Anih nih chun misual tla leh mi ṭha tla tlûnah chun a nî a suaktir tâwn le , mi rep tla leh mi replo tla tlûnah khawm ruah a sûrtir tâwn asi .
40005046	An dâwt natu cho nan dâwt chun lâwmman zei me nan tawng lai ? Siah khawlhtu tla khawm nih chu hâwi hen an ti bâk lo mazei ?
40005047	Chun , nan unau cho chibai nan bûk chun zei tipi me midang tla ngâk hen a lei nan ti ? Phundang tla khawm nih chu hâwi hen an ti bâk asi lo mazei ?
40005048	Chuvachun , nan Pa vân a mi a ṭha rangtling hâwi hen nan ṭha rangtling ding asi .
40006001	" Nan thil ṭha ti tla mi muh dingah , minûng mitmuh ah tilo ding hen a thiamthih u ; chu lo chun nan Pa vân a mi sinah lâwmman nan nei lai loh .
40006002	" Chuvachun , mi sinah zeilo na pêk chun , mi perpê tla nih mi sawr an lawh khonâk ding hen , pumhnâk in tla ah , zâwllâi tla ah an ti tâwn hâwi hen na mâika ah tâwtawrâwt tumtir lah . Thungâi tak hen ka nan simh na , an lâwmman chu an tawng thluh rawh .
40006003	Nang lam nih chun , mi sinah zeilo na pêk chun , na kut vawrhlei hen na ti mi chu na kut kehlei nih theih lah seh ,
40006004	na zeilo pêk chu a thup hen a um khonâk ding hen ; chuvachun , na Pa a thup hen muh tâwntu nih chun a nan rulh lai .
40006005	" Chun , thla nan cham chun mi perpê tla hâwi hen nan ti ding asi lo ; mi nih an muh khonâk ding hen pumhnâk in tla ah , zâwllâi lamṭhuam tla ah dîr bû hen thlacham an sunhsak tâwn . Thungâi tak hen ka nan simh na , an lâwmman chu an tawng thluh rawh .
40006006	Nang lam nih chun thla na cham chun na in kardang sung ah lût le , na in khâr le , na Pa a thup hen um mi sinah thlacham rawh ; chun , na Pa a thup hen muh tâwntu nih chun a nan rulh lai .
40006007	" Chun , thla nan cham chun Phundang tla hâwi hen nawlh salam lah u ; an sim tam ruangah Pathian nih a ngâi piak na ding hen an ruat asi .
40006008	Chuvachun , anmah tla hâwi hen um lah u ; amah nan deih lânah nan Pa nih chun zei me nan herh ti a theih ko ruangah .
40006009	Chuvachun , nannih nih chun hi hâwi hen thlacham u : ' Kan Pa vân ah mi , Na min zah hen um seh ,
40006010	Na Ram hawng tlung seh , na duhzia vân ah an ti mi hâwi hen , tual ah mi nih ti seh .
40006011	Tusûn hin kan ei khawp buh hawng kan pêk .
40006012	Kan thilti palhnâk tla hawng kan ngaihdam , midang tla thil palhnâk tla kan ngaihdam na hâwi hen .
40006013	Sual ding hen lêmnâk ah hawng kan kaltir lah le , Misual thawk hen ruang hawng kan suah rawh , ' ti hen .
40006014	" Mi an buar mi tla nan ngaihdam chun nan Pa vân ah mi nih a nan ngaihdam na bâk lai .
40006015	Sikhawmsele , mi buarnâk tla nan ngaihdam lo chun , nan Pa nih nan buarnâk tla a nan ngaihdam na bâk lai lo .
40006016	" Buh nan ngei tik khawmah mi perpê tla hâwi hen zûr mêl put lah u ; annih nih chun mi mitmuh ah buh an ngei mi an langh khonâk ding hen an mêl an zûrtir tâwn . Thungâi tak hen ka nan simh na , an lâwmman chu an tawng dih rawh .
40006017	Nang lam nih chun , buh na ngei tikah sariak a thuh le , na mâi a phiah le ,
40006018	chuvachun na Pa a thup hen um mi mitmuh ah cho lo chun minung mitmuh ah buh ngei hen na lang lai lo ; chun na Pa a thup hen muh tâwntu nih chun a nan rulh lai .
40006019	" Tual ah rûlchawn leh a êk nih a einâk ah , mifîr tla nih an phûl hen an fîrnâk ah nan ro tla khawng lah u .
40006020	Vân ah rûlchawn leh a êk nih a ei lonâk ah mifîr tla nih an phûl hen an fîr lonâk ah chun nan ro tla khawng lehlam u .
40006021	Na ro umnâk kipah na thinlung khawm a um lai .
40006022	" Taksa khâwnvâr chu mit hi asi : chuvachun na mit a fîm chun na taksa a pum hen a chêu hep lai .
40006023	Na mit â râwk lam chun na taksa pum hen a mûi hep lai . Chuvachun , na sungah chêu chu mûi si sele , mûi chu a fâk awt chiam e !
40006024	" Âukhawm nih hotu panih rian an ṭuan kêp kho lo , pakhat hua hen pakhat a duh lai , asi lo leh , pakhat ṭanh hen pakhat a zauhnawmh lai . Pathian leh sum rian nan ṭuan kêp kho lai lo .
40006025	" Churuangah , ka nan simh na , zei me ka ei lai le , zei me ka din lai aw ? ' ti hen , ' Nan nungnâk thu leh zei me ka aih lai aw ? ' ti hen nan taksa thu lungkham lah u . Ei ding ngâk hen nungnâk a sung-û dauh lo mazei ? Nipuan ngâk hen taksa khawm a sung-û dauh lo mazei ?
40006026	Chungzuang vâ tla khi zauh u , kûi an tuh lo le , an ât lo , fângbâwk ah an râwn lo ; sikhawmsele , nan Pa vân a mi nih chun a châwm asi . Nannih chu vâ tla ngâk hen nan sung-û dauh khun lo mazei ?
40006027	Chun , nan lakah âu nih lungkham ruangah mah dung dâwng khat a sângtir kho ?
40006028	" Chun , nipuan thu zeirangah nan lungkham ? Mâng tuktîn pâr a ṭhang zia hi ṭha tak hen ruat u ; rian an ṭuan lo , la an kher lo .
40006029	Sikhawmsele , ka nan simh na , Solomon men a rokualnâk zawzawng hen â thuam khawmah hi bang tuktîn pâr pakhat tluk khawm hen thuamh hen a um lo .
40006030	Chuvachun , mâng belh , tusûn ding a nung , a thâituan ah tappi ah tih nawlh salam ding men Pathian nih chu hâwi tluk a thuamh chun , nannih lung tâwm tla , nipuan a nan pêk tuktarâi na awt lo mazei ? Nan lung tâwm chiam e !
40006031	Chuvachun , ' Zei me ka ei lai ? ' mawh , ' Zei me ka din lai ? ' mawh , ' Zei aih hen me ka um lai ? ' mawh , ti lungkham lah u .
40006032	Phundang tla nih chubang zawzawng chu an hâwl tâwn asi . Chubang zawzawng chu nan herh ti nan Pa vân a mi nih a theih ko asi .
40006033	Pathian Ram leh a repnâk chu hâwl masa dauh u , chuvachun chubang zawzawng chu a nan pêk sap na awt asi .
40006034	Chuvachun , thâi rang ding lungkham lah u , thâi nih chun amah rang dingah a lungkham sawm awt ruangah . Ni khat rangah ni khat hamh chu â tâwk asi .
40007001	" Simsâwi lah u , simsâwi hen nan umlonâk ding hen .
40007002	Nan simsâwi na hâwi ber hen an simsâwi na lai ; nan tahnâk tê hen an tah piak nawlh na lai .
40007003	Chun , zeirangah me mah mit ah mi kân um mi chu ruat lo hen na unau mit ah mi fungrêutê um mi chu na muh zia ?
40007004	Asi lo leh , zeitin me na unau sinah , ' Na mit ah mi fungrêutê kha hawng ka thuaktir rawh , ' na ti kho lai , nangmah mit ngelchel ah kân um ko hen .
40007005	Mi perpê ! Na mit ah mi kân kha lâk masa rawh ; chuvachun , na unau mit ah mi fungrêutê thuak ding mi chu fiang tak hen na muh lai .
40007006	" Ui tla sinah thil thenhlimh chu pêk lah u ; an hawng a her hen an seh na lebang lai ; vawk mâika ah nan âitikep lung tla lawnh lah u , an chîl salam lai .
40007007	" Deih u , chun a nan pêk na lai ; hâwl u , chun nan tawng lai ; kik u , chun a nan awng piak na lai .
40007008	Âuzawng a deihtu nih chun an tawng tâwn le ; âuzawng a hâwltu nih chun an tawng tâwn ; âuzawng a kiktu chu an awng piak awt asi .
40007009	Asi chun , nan lakah âutal a fapa nih sangtlêp deih sele , âu nih lung pêk lai ?
40007010	Asi lo leh , ngâ deih sele , âu nih rûl a pêk lai ?
40007011	Chuvachun , nannih misual men nih nan fa tla thil ṭha pêk ding dân nan theih chun , nan Pa vân ah mi nih chun a deihtu tla chu thil ṭha a pêk dauh khun lai lo mazei ?
40007012	" Chuvachun , thil zeizawng mi nih nan tlûnah ti sele , nan duh hâwi hen mi tlûn khawmah ti bâk u ; chu chu Dân leh khuavâng tla thu asi rêng asi .
40007013	" Kawtkâ bî ah chun lût u ; tlâunâk ah kalnâk kawtkâ chu a kâu le , a lampi khawm a kâu le , chu leiah lût mi chu tam khawm thungâi an tam .
40007014	Nungnâk ah kalnâk kawtkâ chu a bî le , a lam khawm a tawr le , a tawngtu tla khawm tâwmtê an si .
40007015	" Khuavâng telê lakah a thiamthih u ; chu tla chu dawrâ vun aih hen nan sinah an hawng kal tâwn le , an sung leiah lam chun chingngia râwlṭâm an si ruangah .
40007016	Anmah tla chu an rah lakah nan theih ko lai . Zûn lingnei lakah grep rah an kawih dah tâwn mazei ? Bualingnei lak khawmah theipi an kawih dah tâwn mazei ?
40007017	Thing ṭha zawng a rah a ṭha tâwn le , thing sia lam chu a rah a ṭha lo .
40007018	Thing ṭha a rah a sia kho lo le , thing sia khawm a rah a ṭha kho lo .
40007019	Thing kip a rah a ṭha lo mi zawng chu an hâu le , mei ah an paih tâwn .
40007020	Churuangah anmah chu an rah lakah nan theih ko lai .
40007021	" ' Lalpa , Lalpa , hawng ka titu namên Vân Ram ah an lût lai lo ; ka Pa vân ah mi duhzia titu lam chu an lût lai . '
40007022	Chu ni ah chun mi cherkhet nih , ' Lalpa , Lalpa na min hen thu tla kan sim hen , na min hen khuri tla kan nar le , na min hen thilchê tamtak kan ti tâwn lo mazei ? ' an ti teh lai .
40007023	Chu ni ah chun ' Nannih thilsual titu tla , ka nan theih na loh , ka sin thawk hen kal u , ' ti hen , annih chu ka simh na teh lai .
40007024	" Chuvachun , mikip hi bang ka thu theih hen zâwttu zawng chu , mi fing lungpi tlûnah in saktu hen tahṭhimh ding asi .
40007025	Ruah tla a hawng sûr le , tî tla a hawng lian le , thli tla a hawng râng le , chu in chu a khup khup hen a hawng nam le ; sikhawmsele , a chim lo le ; lungpi tlûnah sak thlir asi ruangah .
40007026	" Chun , mikip hi bang ka thu theih hen zâwtlotu chu , mi â sep tlûnah in saktu hen tahṭhimh asi .
40007027	Ruah a sûr le , tî a hawng lian le , thli a hawng râng le , chu in chu a khup khup hen a hawng nam le , a chim rawh ; a râwk zia thungâi a fâk asi , a ti .
40007028	Chun , hi hâwi hi asi le , Jisu nih chubang thu chu a sim thluh kâ hen , mi zapi tla nih a thu sîntir chu thungâi chê an ti le ,
40007029	Dân sîntirtu tla hâwi silo hen , thuneihnâk nei hâwi tak hen a sîntir na ruangah .
40008001	Chun , tlâng ah mi a hawng ṭum nûnah mi zapi cherkhet nih amah an hawng zûl rawh .
40008002	Chun , a sinah phâr a hawng kal le , " Lalpa , na duh chun na ka thenhlimhtir kho , " ti hen , mâi a mûk .
40008003	Chun , Jisu nih a vuanh le , a tham le , " Ka duh , hawng thiang rawh , " a ti . Chun , zeikarlo ah a phâr chu a hawng thenhlimh sawm rawh .
40008004	Chun , Jisu nih a sinah , " Âukhawm simh lo ding hen a thiamthih rawh ; khawmsele chu bâwlpu sinah vâ a zauhtir le , Mosi nih thilpêk ding a ruat mi kha ap rawh , an theihfiangnâk ding hen , " a ti .
40008005	Chun , Kapernaum ah a lût rawh chun a sinah Rom kawrsen zâ hotu a hawng kal le ,
40008006	" Lalpa , ka to-aw a khêng le , in ah a rîl ko , thungâi a nganfâk a zual asi , " ti hen , a ngiar chiam .
40008007	Chun anih nih chun , " Ka hawng kal lai le , ka damh lai , " a ti .
40008008	Chun , kawrsen zâ hotu nih chun , " Lalpa , ka in sung na lûtnâk tlâk asi lo ; thu cho sim le , ka to-aw a dam ko lai .
40008009	Kei khawm mi thu hen um ka si le , ka tangah kawrsen tla an um le , chu minung chu , ' Kal rawh , ' ka ti chun a kal tâwn , midang sinah khawm , ' Hawng , ' ka ti chun , a hawng tâwn . Ka to-aw sinah khawm , ' Hi hi ti rawh , ' ka ti chun , a ti tâwn , " ti hen , a sâng .
40008010	Chun , Jisu nih chubang thu chu a theih chun thungâi chê a ti le , a zûltu tla sinah chun , " Thungâi tak hen ka nan simh na , Israel tla lak khawmah hi tluk rak hen lungnâk fâk hi ka muh lo .
40008011	Ka nan simh na , sak leh thlang thawk hen mi tamtak an hawng kal lai le , Vân Ram ah chun Abraham tla , Isak tla , Jakob tla sinah an to lai .
40008012	Ram fa tla lam chu lênglei mûi ah chun suah hen an um lai le , chun ah chun ṭap leh hachang rial chu a um lai , " a ti .
40008013	Chun , Jisu nih kawrsen zâ hotu sinah chun , " Kal ko rawh , na lung hâwi hen na tlûnah hawng tlung seh , " a ti . Chun , to-aw chu chu dâr tak ah chun a hawng dam rawh .
40008014	Chun , Jisu chu Peter in ah a lût le , a nupi nu chu damlo hen it mi a muh .
40008015	Chun , a kut a tham piak le , a damlo chu a reh rawh ; chun a thawk le , an eibâr a timhtuah piak na rawh .
40008016	Chun zânleibâi ah chun a sinah khuri vuanh tla tamtak an hawng put le ; chun thu hen khuri tla a nar le , damlo zawzawng tla chu a damh na le :
40008017	Khuavâng Isai nih , " Amah ngelchel nih kan chaklonâk tla a lâk le , kan nganfâk tla a phurh , " ti hen a sim mi chu a hawng tlung khonâk ding hen .
40008018	Chun , Jisu nih mi zapi cherkhet a kiangkam ah mi a muh rawh chun khatlei varâl ah kal ding hen thu a pêk .
40008019	Chun , Dân sîntirtu pakhat a hawng kal le , a sinah , " Sîntirtu , na kalnâk kipah ka nan zûl lai , " a ti .
40008020	Chun , Jisu nih a sinah , " Kâwlui tla nih kua an nei le , tlûn zuang vâ tla nih bû an nei le , Minung Fapa lam nih chun a lû ngauhnâk a nei lo , " a ti .
40008021	Chun , a ṭhiruai tla lakah midang nih a sinah , " Lalpa , ka pa hawng ka vûitir tâ rih , " a ti .
40008022	Sikhawmsele , anih nih chun a sinah , " Hawng ka zûl rawh ; mithi nih anmah mithi chu vûi seh , " a ti .
40008023	Chun , lawng ah â chuan le , a ṭhiruai tla nih an zûl .
40008024	Chun , lâkkhatko ah rilî ah chun thlipi fâk tak a hawng râng le , chuvachun titlingtlawk nih lawng chu a khup khup hen a hawng vurh le ; Jisu lam chu a it thlit .
40008025	Chun , a sinah an hawng le , an thawh le , " Lalpa , hawng kan hum rawh , kan vei awt hi ! " an ti .
40008026	Chun , Jisu nih chun an sinah , " Lung tâwm tla , zeirangah nan ṭih ? " a ti . Churawhchun a thawk le , thli leh rilî chu a fâi le ; chun a hawng reh dup ko .
40008027	Chun , mikip nih thungâi chê an ti le , " Hi minung hi zei minung me asi ; thli leh rilî tiangmâng khawm nih a thu an ngâi ! " an ti .
40008028	Chun , varâl lei Gadarin mi tla ram chu a va tlung rawh chun , khuri vuanh panih thlân khur thawk hen suak mi nih an hawng tawng le ; ṭihnung an kâi thlo le , chuvachun chu lampi ah chun âukhawm an kal ngam lo .
40008029	Chun , annih nih chun , " Pathian Fapa , kannih leh nang zei kanna tlâinâk um ? Tik tiamh tling lânah hawng kan rêp ding hen na hawng mi masi ? " ti hen an âu .
40008030	Chun , an umnâk thawk hen lât ual ah vawk rual tamtak an tlawng .
40008031	Chun , khuri tla nih chun , " Na kan nar chun vawk rual paw sungah khin hawng kan kaltir , " ti hen , a sinah an ngiar .
40008032	Chun , Jisu nih chun an sinah , " Kal ko u me , " a ti . Chun , an suak le , vawk paw sungah chun an va lût ; chun , vawk rual zawzawng chu kham ah anna khâwk chiam le , rilî ah chun an lût le , tî lakah chun an vei rawh .
40008033	Chun , a vulhtu tla chu an tek le , khua ah chun an kal le , zeizawng an sim rawh , khuri vuanh tla tlûnah thil hawng tlung mi tla khawm chu .
40008034	Chun , khuatê hen Jisu dawng ding hen an hawng suak le ; chun Jisu an muh kâ hen an ram thawk hen suak ding hen an ngiar chiam .
40009001	Chun , Jisu chu lawng ah â chuan le , rilî chu a kanh le , a umnâk khua chu a tlung .
40009002	Chun , mi khêng pakhat ihkhun ah it bû hen a sinah an hawng zawnh . Chun , Jisu nih an lung zia a muh hen mi khêng sinah chun , " Ka fa , lungngam tak hen um rawh ; na sual tla ngaihdam asi rawh , " a ti .
40009003	Chun , Dân sîntirtu tla zeimaw mi tla nih chun an thinlung hen , " Hi minung nih hin Pathian a simsiat asi hi , " an ti .
40009004	Chun , Jisu nih an dawn mi tla chu a theih le , " Zeirangah me nan thinlung ah sual hen nan ruat ?
40009005	' Na sual tla ngaihdam asi rawh , ' ti leh , ' Thawk le , kê hen kal rawh , ' ti hi a zei mi a sim awl dauh ?
40009006	Zeikhawm si sele , laikulh ah Minung Fapa nih hin sual ngaihdam khonâk a nei ti nan theih khonâk ding hen , " a ti le , mi khêng sinah chun , " Thawk le , na tangphah lâk le , na in ah kal rawh , " a ti .
40009007	Chun , a thawk le , a in ah a lâwi rawh .
40009008	Chun , mi zapi tla nih chun chu chu an muh rawh chun an ṭih le , minung tla sinah chu hâwi thuneihnâk pêktu Pathian chu an sawr rawh .
40009009	Chun , Jisu chu chu thawk hen chun a kal vima le , siah châwinâk mun ah a to mi , minung pakhat a min , Mathai a muh ; chun , a sinah , " Hawng ka zûl rawh , " a ti . Chun , a thawk le , a zûl rawh .
40009010	Chun , hi hâwi hi asi le , in ah chun buh an ei liauah siah khawlhtu tla leh misual tla tamtak an hawng kal le , Jisu leh a ṭhiruai tla chu an eipi na .
40009011	Chun , Farisai tla nih chu chu an muh rawh chun a ṭhiruai tla sinah , " Zeirangah me nan sîntirtu nih siah khawlhtu tla leh misual tla sinah a ei le ? " an ti .
40009012	Sikhawmsele , Jisu nih chu chu a theih kâ hen , " Mi chak tla nih chun daktawr an herh lo le , mi damlo tla lam nih chun an herh asi .
40009013	Chuvachun , ' Bâwlnâk duhlo hen khuaruatnâk ka duh , ' ti hi a umzia va a sîn u ; mirep tak tla lam ding hen hawng kal ka si lo le , misual tla lam ding hen hawng ka si dauh , " a ti .
40009014	Chu liau chun Johan ṭhiruai tla chu Jisu sinah an hawng kal le , " Zeirangah me kannih leh Farisai tla nih hin buh kan ngei lemang tâwn , na ṭhiruai tla lehlam nih an ngei lo , " an ti .
40009015	Chun , Jisu nih an sinah , " Mo lawmhtu tla sinah a pasal ding mi a um kar vial chu mo lawmhtu tla nih chun an ulh kho mazei ? Sikhawmsele , a pasal ding mi chu an sinah mi kalpi ving ni tla a tlung teh lai , chu tikah lam chun buh an ngei teh lai .
40009016	" Chun , âukhawm puan li , tî ṭum suk dahlo mi puan thar tliar hen an belh dah lo ; a belhnâk nih chun puan chu a thlêk lehlam lai le , a tlêk khun awt ruangah .
40009017	Âukhawm nih uain thar sâvun uain dûr li tla ah an râwn dah lo ; an râwn chun savun dûr tla chu a kek lai le , uain chu a tlê lai le , savun dûr tla khawm chu a râwk lai ; uain thar chu savun uain dûr thar tla ah an râwn dauh tâwn asi , chun ṭha tak hen a um vevê tâwn , " a ti .
40009018	Chubang thu chu an sinah a sim liau takah hotu pakhat a hawng le , mâi a mûk , " Ka fanu tuhin a thi le , sikhawmsele , hawng kal le , a tlûnah na kut ngauh le , a nung nawlh ko lai , " a ti .
40009019	Chun , Jisu a thawk le , a zûl rawh ; ṭhiruai tla khawm nih an zûl bâk .
40009020	Chun , nunau pakhat , kum leinih thî suak hen a damlo mi , a dung leiah a hawng kal le , a puan sâr a tham .
40009021	" A puan sâr cho khawm tawngh sele damh hen ka um ko lai , " ti thinlung a nei .
40009022	Chun , Jisu â her le , amah chu a muh , " Ka fanu , lungngam tak hen um rawh , na lungnâk hi na dampi asi , " a ti . Chun , nunau chu , chu dârkar thawk chun a dam rawh .
40009023	Chun , Jisu chu hotu in ah a lût le , theikhang tumtu tla leh mi zapi tlawk chur mi tla a va muh rawh chun , " Suak u , ngâksia chu a thi lo , a it mi asi dauh , " a ti .
40009024	Chun , annih nih chun Jisu chu an nihsanh .
40009025	Sikhawmsele , mi zapi tla chu a nar na nûnah chun a lût le , a kut ah a tleih le , nunau ngâksia chu a thawk rawh .
40009026	Chun , chu thawk hen chun a thâwngthâng chu ram zawzawng ah chun a hawng thang khap rawh .
40009027	Chun , Jisu chu chu thawk hen chun a kal vima le , mitchâw panih nih , " David Fapa , kan tlûnah khuaruat rawh , " ti hen , âu hen an zûl .
40009028	Chun , in ah a lût rawh chun mitchâw tla chu a sinah an hawng kal le ; chun Jisu nih an sinah , " Hi hi ti kho ding hen nan ka zumh ma ? " a ti . Annih nih chun a sinah , " Zumh ta a , Lalpa , " an ti .
40009029	Chun , anih nih chun an mit a tham le , " Nan ka zumh hâwi hen nan tlûnah tlung seh , " a ti .
40009030	Chun , an mit chu a hawng dei rawh . Chun , Jisu nih an sinah , " Âukhawm theihlo ding hen a thiamthih u , " a ti thlir .
40009031	Sikhawmsele , annih chu an suak le , chu ram zawzawng ah chun a thâwngthâng an thangtir rawh .
40009032	Chun , an suak liau chirah , ngâinik , hawlh kholo mi khuri vuanh pakhat a sinah an hawng put .
40009033	Chun , khuri chu a nar kâ hen hawlh kholo mi chu a hawlh rawh . Chun , mi zapi tla nih chun thungâi chê an ti le , " Israel tla lakah hi hâwi hi kan muh dah lo , " an ti .
40009034	Farisai tla nih chun , " Khuri lal asi ruangah khuri tla a nar tâwn mi hi , " an ti .
40009035	Chun , Jisu nih anna pûmnâk in tla ah sîntir na hen , Ram Thâwngthâng ṭha chu sim hen , damlo kip leh nganfâk kip tla damh hen , khua lian leh khuatê tla zawzawng a ṭawl .
40009036	Chuvachun , mi zapi tla chu a muh le , vêngtu neilo dawrâ tla hâwi hen hamh leh rek phun hen an um ruangah thungâi a siherh na .
40009037	Chun , a ṭhiruai tla sinah chun , " Fângzûn ding thungâi a tam le , sikhawmsele a ṭuantu tla an tâwm .
40009038	Chuvachun , fângzûn ding hen ṭuantu ding tla fial ding hen fâng dâwngpu sinah chun ngiar u , " a ti .
40010001	Chun , a ṭhiruai leinih tla chu a kawh na le , khuri nâwmtâm tla nar kho ding hen leh damlo kip leh nganfâk kip damh khonâk ding hen thuneihnâk a pêk na .
40010002	Chun , ṭhiruai leinih tla min chu hi bang hi an si : A masachem ah chun , Peter an ti mi Simon leh a unau Andri ; Zebedai fapa Jem leh a unau Johan ;
40010003	Philip leh Bartholomai , Thom leh siah khawlhtu Mathai , Alphai fapa Jem leh Thadai ,
40010004	Kana mi Simon leh a tleihtirtu Juda Iskariot tla hi .
40010005	Chubang leinih tla chu Jisu nih a fial na le , an sinah hi hâwi hen thu a pêk : " Phundang tla lampi ah kal lah ule , Samari khua rerêng ah khawm lût lah u ;
40010006	Sikhawmsele , Israel phun dawrâ tlâu tla sinah chun kal dauh u .
40010007	Chun , nan kal liauah , " Vân Ram chu a hawng nâi rawh , " ti hen , sim vima u .
40010008	Damlo tla damh ule , mithi tla thawh ule , phâr tla thenhlimhtir ule , khuri tla nar u ; a thawt hen nan tawng le , a thawt hen pêk u .
40010009	Nan tâisâwm tla lakah ngûn tangka mawh , tangka mawh , dâr tangka mawh put lah u ;
40010010	khualtlâwngnâk dingah zâl mawh , kawrdawh mawh pheikawk mawh , ṭhianṭhunh mawh put lah u ; rianṭuantu chu a ei ding tawng tlâk asi ruangah .
40010011	" Chun , khua lian ah mawh khuatê ah mawh nan lûtnâk kipah an tlungtir na ding hen a tlâk ding mi hâwl ule , nan suak nawlh lân lo chu chunah chun tlung kumza u .
40010012	Chun , in ah chun nan lût awt bâiah chibai bûk na u .
40010013	Chun , in ah mi tla chu chibai bûk tlâk an si chun nan lungngamnâk thu chu an tlûnah tlung seh ; an tlâk lo lam chun nan lungngamnâk thu chu nan tlûnah hawng kîr nawlh seh .
40010014	Chun , âuzawng an lawmh na lo hen , nan thu khawm ngâilotu zawng , chu in thawk hen mawh , chu khua thawk hen mawh nan suak tikah chun nan kezaphah lakah mi valeidip khâwng u .
40010015	Thungâi tak hen ka nan simh na , lâirêl ni ah chun chu khua tla tuar ngâk chun Sodom leh Gomorah ram tuar ding chu a ziachâng a um dauh lai .
40010016	" Ngâinik u , chingngia nâwngah dawrâ um hâwi hen ka nan fial na hi : chuvachun , rûl hâwi hen fing hen , vaṭhu hâwi hen pawi khawih lo hen um u .
40010017	Sikhawmsele , minung lakah chun a thiamthih u ; lâirêltu tla a nan tleihtir na lai le , pumhnâk in tla ah an vuak na lai le ;
40010018	asi , keimah ruangah governor tla leh lalchem tla mâikaah anmah leh phundang theihnâk ding hen an put na lai .
40010019	Sikhawmsele , an tleihtir na tikah chun , " Zeitin me , zei thu me ka sim lai ? " ti hen lawksawng lah u ; nan sim ding mi chu a tik takah chun a nan theihtir na awt ruangah .
40010020	A simtu chu nanmah nan si awt lo le , nan Pa Thlarau nih nanmah lakah a sim dauh awt asi .
40010021	" Chun , thah ding hen unaupa leh unaupa anna tleihtir lai le , pa khawm nih a fa a tleihtir ber lai ; fa tla khawm nih an nu leh pa tla an do lai le , an thahtir na lai .
40010022	Keimah min ruangah mi zawzawng huat nan si lai ; sikhawmsele , a dawngh tiang hen tuar huamtu zawng chu , chu tak chu ruangsuah hen a um lai .
40010023	Chuvachun , khua khat ah an nehsawh na tikah khua dangah tektâk u ; thungâi tak hen ka nan simh na , Minung Fapa a hawng kal lânah Israel khua tla chu nan ṭawl thluh lai lo .
40010024	" Sîntu a sîntirtu tlûnah a um lo ; to-aw khawm a pu tlûnah a um lo .
40010025	Sîntu chu a sîntirtu hâwi hen a hawng um mi leh to-aw chu a pu hâwi hen a hawng um mi chu â tâwk . In dâwngpu hen ' Belzebul ' an ti chun , a dâwngsung tla chu an ti ding rêng asi !
40010026	" Chuvachun , annih tla chu ṭih lah u ; langlo ding hen thuh zeikawm a um lo , theihlo ding hen pheh zeikhawm a um lo .
40010027	Mûi lakah ka nan simh na mi hi chêu ah sim u ; nâ ah nan theih mi hi in tlûnah a chuan hen âu u .
40010028	Chun , taksa thah kho hen thlarau thah kholotu tla chu ṭih lah u ; Gehena ah thlarau leh taksa veih khotu lam chu ṭih lehlam u .
40010029	Phâisenphittê panih assarion khat hen an zuar tâwn lo mazei ? Sikhawmsele , an lakah pakhat khawm nan Pa thu lo hen tual ah a tlâ lai lo .
40010030	Nan samzâitê tiang khawm rêl hep asi .
40010031	Churuangah ṭih lah u ; Phâisenphittê tamtak ngâk hen nan sung-û dauh asi .
40010032	" Chuvachun , mi le tla mâika ah hawng ka ṭanhtu zawng ka Pa vân ah mi mâika ah ka ṭanh bâk lai .
40010033	Sikhawmsele , âuzawng mi le tla mâika ah an hawng ka phehtu zawng ka Pa vân ah mi mâika ah ka pheh bâk lai .
40010034	" Laikulh ah hin rem lêngtir ding hen hawng kal hen hawng ka ruat lah u . Rem lêngtir ding hen hawng kal ka si lo le , nâmsâu lêngtir ding hen hawng kal ka si dauh .
40010035	Mi a pa dotir ding hen , fanu a nu dotir ding hen , mo a ni dotir ding hen hawng kal ka si .
40010036	Mi a mêlma tla chu amah dâwngsungkhur lakah mi ngelchel an si lai .
40010037	" Âuzawng a nu mawh a pa mawh keimah ngâk hen dâwt dauhtu chu ka mi si tlâk asi lo . Âuzawng a fanu mawh a fapa mawh keimah ngâk hen dâwt dauhtu khawm chu ka mi si tlâk asi lo .
40010038	Âuzawng a kraws put hen hawng ka zûl lo mi chu ka mi si tlâk asi lo .
40010039	Âuzawng a nungnâk tawngtu nih chun a dawk lai le ; keimah ruangah a nungnâk dawktu nih chun a tawng lai .
40010040	" Âuzawng an lawmh natu chu keimah lawmhtu an si le , âuzawng hawng ka lawmhtu chu hawng ka fialtu lawmhtu asi .
40010041	Âuzawng khuavâng chu khuavâng asi ruangah lawmhtu nih chun khuavâng lawmh man a tawng lai le , âuzawng mi rep chu mi rep asi ruangah lawmhtu nih chun mi rep lawmh man a tawng lai .
40010042	Chun , âuzawng hi bang hawng ka zûltu tla lakah a mêchem mi pakhat sinah hin , ka ṭhiruai asi ruangah , tî dâi hâi khat cho khawm pêktu zawng chu , thungâi tak hen ka nan simh na , an lâwmman chu an dawk rîlmâl lai lo , " a ti .
40011001	Chun , hi hâwi hi asi le , Jisu nih a ṭhiruai leinih tla chu thu a pêk thluh kâ hen chu thawk chun khua nâi tla ah sîntir leh thusim hen a kal rawh .
40011002	Chun , Baptistu Johan nih Krist thilti tla chu rêngin ah a theih rawh chun ṭhiruai zeimaw mi a sinah a fial .
40011003	" Hawng kal ding mi ma na si , midang kan ngâk lai rih ma ? " ti hen , a ṭhiruai tla nih Jisu rangah an deih .
40011004	Chun , Jisu nih an sinah , " Kal nawlh ule , thil nan muh mi leh nan theih mi hi Johan sinah va simh u :
40011005	mitchâw tla an mit a dei rawh , kekhêng tla kê hen an kal rawh , phâr tla an thiang rawh , nasêt tla khawm an nâ a fîm rawh , mithi tla khawm thawh hen an um rawh , mipâm tla sinah Thâwngthâng Ṭha sim asi rawh .
40011006	Âuzawng ka tlûnah zumhmaihnâk neilotu chu an thaw a suak , " ti hen a sâng .
40011007	Chu minung tla chu an tlung ka hen Jisu nih mi zapi sinah chun Johan thu a sim rawh , " Zei zauh ding hen me ramkaro ah nan kal mi kha ? Lâiluang thli nih a sêm mi ma ?
40011008	Asi lo leh , zei zauh ding chem hen me nan kal mi kha ? Puannêm aih ma ? Puannêm aih tla chu lalchem in tla ah silo ma an um ?
40011009	Asi lo leh , zeiruang chem hen me nan kal mi kha ? Khuavâng zauh ding hen ma ? Asi rîlmâl ka nan ti na , khuavâng ngâk hen khawm rokual dauh .
40011010	' Zauhnik , ka mifial na mâi leiah ka fial asi . Anih nih chun na mâi leiah na lam a sial lai , ti hen a thâwngthâng an rîn mi kha hi minung hi asi .
40011011	Thungâi tak hen ka nan simh na , nunau ring mi lakah Baptistu Johan ngâk hen rokual dauh an suak lo rih ; sikhawmsele , Vân Ram ah mi mêchem khawm anih ngâk hen chun an rokual dauh .
40011012	Baptistu Johan umnâk thawk hen tutiang hen Vân Ram nih chun zângnâwrnâk a tawng tâwn le , zângnâwrtu tla nih chun zângran hen an lâk tâwn .
40011013	Khuavâng tla zawzawng leh Mosi Dân thu nih chun Johan a hawng um tiang khan an simkan tâwn asi .
40011014	Nan lung duh lam chun , chu chu Elija , hawng kal ding mi chu asi .
40011015	Âuzawng theihnâk ding hen nâ nei nih chun theih seh .
40011016	" Sikhawmsele , tusan mi tla hi zei hen me ka tahṭhimh lai ? Ngâksia sumtuah mun tla ah to hen , an hâwi tla auh hen ,
40011017	' Theikhang ka nan tum piak na le , nan lâm ṭung lo ; thungâi kan ṭap le , nan ir nan chumh ṭung lo , ' ti mi tla hâwi an si .
40011018	Johan chu a hawng kal le , a ei hen a din lo le , Khuri nih a luah ma hi , an ti .
40011019	Minung Fapa a hawng kal le , a ei hen a din , ' Zauhnik u , buh ei chak , uain din chak , siah khawlhtu tla leh misual tla hâwipa khi , ' an ti fâwn . Sikhawmsele , a thilti rah tla nih a dik asi ti a zauhtir , " a ti .
40011020	Chun , an rim lo ruangah a thilchê ti tamnâk chem khua tla chu a fâi rawh :
40011021	" Korazin , na tlûn a pit , Betsaida , na tlûn a pit , nan lakah thilchê ti mi tla kha Tura leh Sidon ah ti si sele , salâpuan aih hen valeidip nâwngah to hen an rim ving lai rawh .
40011022	Sikhawmsele , ka nan ti na , lâirêl ni ah chun nannih tuar ngâk hen Tura leh Sidon tuar ding chu a ziachâng a um dauh lai .
40011023	Chun , nang Kapernaum , vân tiang hen chawnglawmh na si awt mazei ? Mithi khua tiang hen na kal awt asi . Nangmah lakah thilchê tak ti mi tla kha Sodom ah ti mi si sele , tutiang hen a um kumza lai .
40011024	Sikhawmsele , ka nan simh na , lâirêl ni ah chun na tuar ding mi ngâk chun Sodom ram tuar ding mi chu a ziachâng a um dauh lai , " a ti .
40011025	Chu liau chun Jisu nih , " Aw ka Pa , tual leh vân Lalpa , nangnih mifing leh mi fâifîm tla sinah hi bang thu hi na pheh , nausêm tla sinah na phuang ruangah hin ka nan sawr .
40011026	Asi , ka Pa , chu hâwi ti chu nangmah ngaih hen a ṭha asi .
40011027	" Ka Pa nih thil zeizawng hawng ka kiltir rawh . Pa lo nih chun âukhawm nih Fapa hi an theih loh . Fapa leh an sinah Fapa nih a phuang duhnâk tla cho lo nih chun âukhawm nih Pa chu an theih loh .
40011028	" Nannih rianṭuan hamh leh thilrit phurh zawzawng tla , ka sinah hawng kal ule , keimah nih ka nan dîntir na lai .
40011029	Ka liangbat a bat ule , ka sinah a sîn u ; dawnh kho mi leh thinlung ah â nâutir mi tak ka si ; chun , nan thlarau rangah dinhnâk nan tawng lai .
40011030	Ka liangbat chu a nuam le , ka phurh khawm a zâng asi , " a ti .
40012001	Chu liau chun , Jisu chu Dinhni ah fâng mun a pal le , a ṭhiruai tla chu an sungvâng le , favûi tla an khiak le , an ei rawh .
40012002	Chun , Farisai tla nih chu chu an muh le , a sinah , " Zauhnik , na ṭhiruai nih Dinhni ah ti ding a zarh mi chu an ti hi , " an ti .
40012003	Anih lam nih chun an sinah , " David a sungvâng liauah a hâwi tla hen an thil ti kha nan rêl lo mazei ?
40012004	Kha hâwi hen Pathian in ah a lût le , amah leh a hâwi tla ei a zarh mi , bâwlpu tla cho nih ei a thiang mi sang siah mi an ei mi thu kha ?
40012005	Asi lo leh , Dinhni ah Pathian Biakin ah bâwlpu tla nih chun Dinhni an buar khawmah an mawh lo vima ti Dân thu ah chun nan rêl lo mazei ?
40012006	Zeikhawm si sele , Pathian Biakin ngâk hen rokual dauh hinah a um ti ka nan simh na .
40012007	Sikhawmsele , ' Bâwlnâk duhlo hen khuaruatnâk ka duh , ' ti hi a umzia theih rawh mi si u le chu , mi a mawh lo mi tla chu nan mawhtir lo ding mi .
40012008	Minung Fapa hi Dinhni Lal asi ruangah , " a ti .
40012009	Chun , chu thawk hen chun a kal le , anna pumhnâk in ah a va lût .
40012010	Chunah mi pakhat kutkhêng a um . Chun , an phiar khonâk ding hen , " Dinhni ah damh a thiang ma ? " ti hen , Jisu an deih .
40012011	Chun , Jisu nih chun an sinah , " Nan lakah âutal nih dawrâ pakhat nei ule , chu chu Dinhni ah khursaduap ah tlâ sele , âu nih me tleih hen nûk lo lai ?
40012012	Dawrâ pakhat ngâk hen minung pakhat chu thungâi a sung dauh a ! Churuangah Dinhni ah , ṭhattir a thiang , " a ti .
40012013	Chu kâ hen chu minung sinah , " Na bân phar , " a ti . Chun , a phar le , khatlei kâng hâwi hen a dam ver .
40012014	Churawhchun Farisai tla chu an suak le , amâh an thah khonâk ding dân ruat hen anna thluk .
40012015	Sikhawmsele , Jisu nih chun chu chu a theih rawh chun chu thawk hen chun a kal ving .
40012016	Chun , mi tamtak nih amah an zûl le , an ektê hen a damh khap na le , a thâwngthâng phuang lo ding hen an sinah a ti thlir .
40012017	Khuavâng Isai nih ,
40012018	" Zauhnik , ka to-aw ka thîm mi , ka duhtak , ka thinlung nih thungâi a lawmh mi hi . A tlûnah ka Thlarau ka siah lai le , chun phundang tla sinah lâirêlnâk thu a sim lai .
40012019	A êl lai lo le , âukhawm a âu lai lo le , zâwllâi tla khawmah âukhawm nih a hâu an theih lai loh .
40012020	Neh ding hen lâirêlnâk ah a fial lân lo chu lâiluang fawp a thlawngh lai lo , la khû khawm a mih lai loh .
40012021	A min chu Phundang tla nih an umsan lai , " ti hen , a sim mi kha a hawng tlung khonâk ding hen .
40012022	Chu liau chun mitchâw hawlh kho lo mi , khuri vuanh pakhat an hawng put le ; chun , anih nih chun a damh le , chun a hawlh kho lo mi chu a hawng hawlh kho hen a hawng muh kho rawh .
40012023	Chun , mi zapi tla zawzawng nih chun thungâi chê an ti le , " Hi minung hi David Fapa asi lo mazei ? " an ti .
40012024	Sikhawmsele , Farisai tla nih chun chu chu an theih kâ hen , " Hi minung nih hin khuri lal Belzebul thiltikhonâk ruangah lo chun khuri tla a nar lai lo , " an ti .
40012025	Chun , Jisu nih an ruât mi tla chu a theih le , an sinah , " Zei ram khawmah mah leh mah anna do mi zawng an vei tawn ; zei khua khawmah dawng khat khawm mah leh mah anna do mi zawng an um khuasuak lai lo .
40012026	Chun Setan nih Setan ber a nar chun mah a do mi asi lai lo ma , a ram chu zeitin me a dîr kho lai ?
40012027	Chun , kei Belzebul thiltikhonâk ruangah khuri tla nar tâwn ka si chun nan fa tla nih âu ruangah ne an nar tâwn ne ? Churuangah annih chu nanmah lâirêltu ding tla an si lai .
40012028	Sikhawmsele , kei Pathian Thlarau ruangah khuri tla nar tâwn ka si chun Pathian Ram nan sinah a tlung rawh asi lai .
40012029	" Chu hâwi asi lo chun mi nih mi chak chu a phuar tâ masa lo chun zeitin mi chak in mi lût hen a sum a lâk piak kho lai ? Chu nûn lam chun a in chu a phûl piak kho lai .
40012030	" Âuzawng keimah leiah ṭang lo mi chu hawng ka do asi ; âuzawng hawng ka khawmhpi lotu nih chun a thektham asi .
40012031	Churuangah , ka nan ti na , mi an sualnâk kipah leh an simsiatnâk kipah chun ngaihdam an si lai : Thlarau Thenhlimh ngâi simsiat lam chu ngaihdam piak asi lai lo .
40012032	Chun , âuzawng Minung Fapa simsâwitu zawng chu an simsiatnâk chu ngaihdam piak asi lai ; âuzawng Thlarau Thenhlimh ngâi simsâwitu zawng lam chu an simsâwinâk chu tu dam sung khawmah , tik hawng tlung ding mi khawmah chun ngaihdam piak asi lai lo .
40012033	" Thing chu a ṭha , a rah khawm a ṭha nan ti lo dâidua chun , thing chu a sia , a rah khawm a sia ti dâidua u ; thing chu a rah lakah â theih ruangah .
40012034	Rûl thlâk tla , nannih sual ko bû hen zeitin me thu ṭha nan sim kho lai ? Thinlung ah khat hen a liam mi chu kâ nih a sim tâwn asi .
40012035	Mi ṭha nih a robâwm ṭha lakah mi thil ṭha tla a suah tâwn le , misual nih chun a robâwm sia lakah mi thil sia tla a suah tâwn .
40012036	" Chun , ka nan simh na , mi nih thu-do-tla-lo an sim kipah chu thu thâwngthâng chu lâirêl ni ah chun an sim lai .
40012037	Na thu tla chu lâi a nan rêl ding hen mang asi lai le , na thu lîlâ nih a nan mawhtir awt asi , " a ti .
40012038	Chu liau chun Dân sîntirtu leh Farisai tla lakah mi âu nih mawh an sawnh le , a sinah , " Sîntirtu , na sin thawk hen singsiahnâk muh kan duh , " an ti .
40012039	Anih nih chun an sinah , " Tusan sual tak leh ṭângdang pawmtâk mang tak mi nih chun singsiahnâk an hâwl le , sikhawmsele khuavâng Jona singsiahnâk cho lo chu an sinah singsiahnâk rerêng pêk an si lai lo :
40012040	Jona chu ni thum leh zân thum ngapi paw sungah a um hâwi khan Minung Fapa hi ni thum leh zân thum tual sungah a um bâk awt asi .
40012041	Ninevi khua mi tla chu lâirêl ni ah chun tusan mi le tla sinah hin an dîr lai le , an mawhtir na lai , Jona thusim lakah an rim ruangah ; ngâinik u , Jona ngâk hen rokual dauh hinah hin a um asi .
40012042	Simlei lalnu kha lâirêl ni ah chun tusan mi tla sinah hin a thawk bâk lai le , an mawhtir na lai ; Solomon finghnâk ngâi ding hen men kâwlkil thawk hen a hawng kal ruangah . Ngâinik u , Solomon ngâk hen rokual dauh hinah hin a um .
40012043	" Chun , khuri nâwmtâm chu mi paw sungah mi a suak rawh chun dînnâk hâwl ê hen tî umlonâk mun tla ah â sawk lemang le , a tawng lo .
40012044	Chun , ' Ka suaknâk in ah khan ka kîr nawlh ko lai , ' a ti le ; chun a va tlung rawh chun lâwng tlo hen , thiang ver phiat hen , thuamh ziar hen a muh .
40012045	Chu kâ hen a va kal le , amah ngâk hen sual dauh mi khuri dang pasarih a put na le , chunah chun an lût le , an um kumza tâwn le ; chu minung umzia nehnûn lei chu a lân ngâk hen a ṭha lo khun tâwn . Chu hâwi ber hen tusan sual tla tlûnah hin a um teh lai , " ti hen , a sâng .
40012046	Mi zapi tla sinah thu a sim liauah chun a nu leh a unau tla chu amah sawnh ding tum hen lênglei ah an dîr .
40012047	Chun , minung pakhat nih a sinah , " Zauhnik , na nu leh na unau tla nangmah sawnh ding hen lênglei ah an dîr ko , " a ti .
40012048	Anih lam nih chun a simhtu sinah chun , " Ka nu chu âu mesi ? Ka unau tla khawm chu âu me an si ? " ti hen a sâng .
40012049	Chun , a ṭhiruai tla leiah a bân a phar le , " Zauhnik u , ka nu leh ka unau tla hi !
40012050	Âuzawng ka Pa vân ah mi duhzia titu zawng chu ka unau tla , ka farnu tla , ka nu tla an si , " a ti ,
40013001	Chu ni chun Jisu chu in ah mi a suak le , rilî kap ah chun a to .
40013002	Chun , a sinah mi zapi cherkhet an hawng a pûm le , chuvachun lawng ah â chuan le , a to le ; mi zapi zawzawng chu Seppho ah an dîr .
40013003	Chun , tahṭhimh thu hen thu tamtak an sinah a sim le : " Fachî vawrhtu fachî vawrh hen a kal .
40013004	Chun , a vawrh liauah a zeimaw mi lam vâu ah a tlâ le , va tla nih an tlanh hep .
40013005	Chun , a zeimaw mi lungpher tual pannâk mun ah a tlâ ; tual a sah lo ruangah a kho sawm le ;
40013006	sikhawmsele , nî a sâng dauh rawh chun a emh le , a uai tlek le , ram a nei lo ruangah a mawt ko .
40013007	Chun , a zeimaw mi belh lingnei nâwngah a tlâ le , bua chu a hawng sâng vima le , a dawrh kêk .
40013008	Chun , a zeimaw mi tual ṭha lakah a tlâ le , a zeimaw mi a leh zâ hen , zeimaw mi a leh sâwmruk hen , a zeimaw mi a leh sâwmthum hen lebang a rah rawh .
40013009	Âuzawng nâ nei nih chun theih seh , " a ti .
40013010	Chun , ṭhiruai tla chu Jisu sinah an hawng kal le , a sinah , " Zeirangah me an sinah tahṭhimh thu hen na sim an ti .
40013011	Chun , anih nih chun a sâng le , an sinah , " Vân Ram thuthup tla chu nannih theih lam chu siang asi , annih theih lam chu siang asi lo .
40013012	Âuzawng a neitu chu an pêk sap lai le , an nei thlo lai ; sikhawmsele , âuzawng a neilotu chu a neihlem mi khawm lâk piak asi lai .
40013013	Churuangah chun tahṭhimh thu hen an sinah ka sim asi ; muh na khawmsele an muh tâwn lo le , nâ hen theih na khawmsele an theih tâwn lo le , a ngaihtawnh dân khawm an theih tâwn lo ruangah .
40013014	Chun , Isai thusim kha an tlûnah a hawng tlung mahi : Nâ hen chun nan theih narêng hen a ngaihtawnh dân lam chu nan theih rîlmâl lai lo ; muh lam chu nan muh narêng hen theih lam chu nan theih rîlmâl lai lo .
40013015	Hi phun tla thinlung hi a mawlâwt rawh le , an nâ tla a ngawng ver le , an mit an sîm le , Chu lo chun kan mit hen kan muh lai le , kan nâ nih a theih lai le , kan thinlung hen kan theih ber lai le , kanna lêt nawlh lai le , anih nih hawng kan damh sual lebang lai , ' an ti , a ti mi kha .
40013016	" Nannih mit lam chu a vân ṭha asi , a muh tâwn ruangah ; nan nâ khawm a vân ṭha asi , a theih tâwn ruagah .
40013017	Thungâi tak hen ka nan simh na , khuavâng tamtak tla leh mi rep tamtak tla khawm nih nan thil muh tla hi muh an duh le , sikhawmsele an muh lo ; nan thil theih tla khawm hi theih an duh le , sikhawmsele an theih lo .
40013018	" Chuvachun , fachî vawrhtu tahṭhimh thu chu theih u .
40013019	Âuzawng nih Ram thu chu nâ nih a theih hen , a ngaihtawnh dân a theih lêm lo chun Setan chu a hawng kal le , a thinlung ah vawrh chia chu a suh ving tâwn . Chu minung chu lam vâu ah vawrh mi chu asi .
40013020	Chun , lungpher mun ah vawrh mi chu , thu chu theih hen lâwm tak hen tleih tâwntu hi asi :
40013021	Sikhawmsele , amah lakah chun ram a um lo le , sâwtlotê cho a um le ; chun thu ruangah chun hamhnâk mawh nehsawhnâk mawh a hawng um hen a zumhnâk a bâng sawm tâwn .
40013022	Chun , bualingnei nâwngah vawrh mi chu , thu theihtu asi le , sikhawmsele laikulh lungkhamnâk leh neihnâk nih chun thu chu a dawrh le , rah lo hen a hawng um tâwn .
40013023	Chun , tual ṭha tlûnah vawrh mi chu , thu chu nâ nih theih hen , a ngaihtawnh dân khawm theih hi asi le , chu minung chu a rah taktê le , zeimaw mi a leh zâ hen , zeimaw mi a leh sâwmruk hen , zeimaw mi a leh sâwmthum hen a pung tâwn , " a ti .
40013024	Tahṭhimh thu dang an sinah a sim nawlh le : " Vân Ram chu mi a lo ah chî ṭha vawrhtu hen tahṭhimh asi ;
40013025	sikhawmsele , mi an it thit karah a mêlma a hawng kal le , fâng lakah chun fâng telê a vawrh le , a kal nawlh ving .
40013026	Chun , fâng chu a hawng kho le , a hawng vûi le , fâng telê chu a hawng lang rawh .
40013027	Chun , in dâwngpu to-aw tla chu an hawng kal le a sinah , Ka pu , na lo ah chî ṭha na vawrh lo na maw ? Fâng telê khi kha zei lei thawk hen a hawng um mi mesi ? ' an ti .
40013028	Chun , anih nih chun an sinah , ' Mêlma nih a hawng ti mi ma chu ! ' a ti . Chun , to-aw tla nih chun , Asi chun chubang tla chu va pumh ko sele rem na ti ma ? ' an ti .
40013029	Anih lam nih chun , ' Ti lai le a , fâng telê chu nan pumh chun fâng nan phâwi sih sual lai .
40013030	Fâng ât tiang hen munkhat hen kho ko na seh ; chun fâng ât tikah fâng âttu tla sinah , ' Fâng telê chu pumh masa tâ ule , duah ding hen têl u , fâng lam chu ka fângbâwk ah thiar u , ka ti teh lai , ' a ti , a ti .
40013031	Tahṭhimh thu dang an sinah a sim nawlh le : " Vân Ram chu anṭam chî mal khat mi nih a lâk le , a lo ah a vawrh mi hâwi chu asi .
40013032	Chu chu chî zawzawng ngâk hen a mêchem le , sikhawmsele a kho hen a sâng tikah chun thlâi tla ngâk hen chun a lian dauh le , thing a hawng si tâwn le , chuvachun tlûn zuang va tla chu an hawng kal le , a ngê tla ah chun an riak , " a ti .
40013033	Tahṭhimh thu dang an sinah a sim nawlh le : " Vân Ram chu thilnu nunau nih a lâk le , sangvut seah thum lakah a ektê hen zunh ver tiang hen a phûm mi hâwi chu asi , " a ti .
40013034	Chubang zawzawng chu Jisu nih tahṭhimh thu hen mi zapi tla sinah a sim le , tahṭhimh thu lo hen an sinah zeikhawm a sim lo :
40013035	Khuavâng nih , " Tahṭhimh thu hen ka kâ ka âng lai le , tual tuah tîr thawk hen thil thup chu ka sim lai , " ti hen a sim mi kha a hawng tlung khonâk ding hen .
40013036	Chu liau chun mi zapi tla chu a kaltâk na le , in ah chun a lût rawh ; chun a ṭhiruai tla chu a sinah an hawng kal le , " Lo ah fâng telê tahṭhimh thu kha hawng kan simhfiang , " an ti .
40013037	Chun , anih nih chun a sâng le ,
40013038	" Chî ṭha vawrhtu chu Minung Fapa hi asi ; lo chu laikulh hi asi le , chî ṭha chu Pathian Ram fa tla an si le , fâng telê chu Setan fa tla an si .
40013039	Mêlma , a vawrhtu chu Diabol asi ; fâng ât chu laikulh dawnghnâk ding asi ; fâng âttu tla chu vânmifial tla an si .
40013040	Chuvachun , fâng telê tla chu an pumh hen mei ah an duah hâwi hen laikulh dawnghnâk ah chun a um lai .
40013041	Minung Fapa nih hin a vânmifial tla chu a fial lai le , a ram thawk hen sualtirtu tla leh thilsual titu tla zawzawng chu a khawk na lai le ,
40013042	meipi ah an lawnh na lai ; chunah chun ṭap leh hachang rial chu a um lai .
40013043	Chu tikah chun mi rep tla chu an Pa Ram ah nî hâwi hen an chêu lai rawh . Nâ nei nih chun theih seh !
40013044	" Vân Ram chu lo ah ro a thup hen phûm mi hâwi asi ; chu chu mi nih a muh le , a thuh le , â lâwm ruangah a neih zawzawng chu a zuar le , chu lo chu a châwk rawh .
40013045	" Chun , Vân Ram chu sawlehtu âitikep lung ṭha tak hâwltu hâwi chu asi fâwn :
40013046	Chun , anih nih chun âitikep lung sung tak pakhat a tawng le , a neih zawzawng chu a zuar le , a châwk rawh .
40013047	" Chun , Vân Ram chu lênkhang tisumsumriat ah vawrh hen , chi kip fûn khup mi hâwi chu asi nawlh fâwn :
40013048	chu chu a khat kâ hen vakap leiah an nûk le ; chun an to le , a ṭha mi vial chu bâwm ah an khumh le , a sia mi lam chu an lawnh .
40013049	Laikulh dawngh tikah chun chu hâwi ber hen a um lai . Vânmifial tla chu an hawng suak lai le , mi rep lakah mi misual tla chu an thlei na lai ;
40013050	meipi lakah an lawnh lai ; chunah chun ṭap leh hachang rial chu a um lai , " a ti .
40013051	Jisu lîlâ nih an sinah , " Chubang zawzawng chu nan theih ma ? " a ti . Annih nih chun , " Theih ta a , " an ti .
40013052	Chun , anih nih chun an sinah , " Chu hâwi asi chun , Dân sîntirtu Vân Ram lampi sîntir hen um mi vial chu in dâwngpu a robâwm lakah mi thil thar tla leh thil li tla thuak tâwntu hâwi chu asi , " a ti .
40013053	Chun , hi hâwi hi asi le , Jisu nih chubang tahṭhimh thu tla chu a sim thluh kâ hen chu thawk hen chun a kal rawh .
40013054	Chun , a umnâk khua lei chu a va tleng le , anna pûmnâk in ah chun anmah a sîntir na le , chuvachun thungâi chê an ti le , " Hi minung nih hin hi finghnâk leh hi bang thiltikhonâk tla hi zei thawk hen me a tawng ?
40013055	Hi minung hi thing hen thil siamtu fapa kha asi lo mazei ? A nu chu Mari an ti mi asi lo mazei ? A unau tla khawm Jem , Josef , Simon leh Juda an ti mi tla chu an si lo mazei ?
40013056	A farnu tla khawm kan sinah an um ver lo mazei ? Hi minung nih hin zei thawk rîlmâl hen me hi bang zawzawng hi a tawng ? " an ti .
40013057	Chun , amah an zumh lo . Sikhawmsele , Jisu nih an sinah , " Khuavâng chu amah khua leiah leh amah in leiah cho lo chun chawnglawmh lo hen a um dah loh , " a ti .
40013058	Chun , an lung lo ruangah chunah chun thilchê tam a ti lo .
40014001	Chu liau chir chun lal Herod nih Jisu thâwngthâng chu a theih le ,
40014002	a to-aw tla sinah , " Chu chu Baptistu Johan kha asi ma chu ; mithi lakah mi a thawknawlh ma chu ; churuangah chubang thiltikhonâk tla nih amah lakah a ṭuan ma chu ! " a ti .
40014003	Herod nih chun a unau nupi Herodi ruangah Johan chu a tleih le , a phuar le , rêngin ah a khumh rawh asi .
40014004	Johan nih chun a sinah , " Anih na umpi hi dân asi lo , " a ti piak ruangah .
40014005	Chun , Johan chu thah ding a awt chun mi zapi a ṭih le , khuavâng ah an ruat ruangah .
40014006	Sikhawmsele , Herod suak cham ni chu a hawng tlung le , Herodi fanu chu a lâi ah a lâm le , Herod chu a lawmhtir rawh .
40014007	Churuang chun a deih mi zawng pêk ding hen siat tleih hen a tiamh .
40014008	Chun , anih nih chun a nu fawrh hen , " Hinah hin khêng hen Baptistu Johan lû hawng ka pêk , " a ti .
40014009	Chun , lal chu a thinlung a lawksawng rawh ; sikhawmsele , a thutiam a buh dumpitu ruangah chun pêk ding thu a pêk .
40014010	Chun , mi a fial le , rêngin ah Johan lû chu a tantir .
40014011	Chun , a lû chu khêng hen an hawng put le , nunau ngâksia sinah chun an pêk . Anih nih chun a nu sinah a kalpi rawh .
40014012	Chun , ṭhiruai tla nih a ruak chu an va lâwm le , an phûm le ; chun Jisu an va simh .
40014013	Chun , Jisu nih chu chu a theih rawh chun , chunah mi chu lawng hen mi kingnâk mun ah a dang hen a kal rawh . Sikhawmsele , mi zapi tla nih chun an theih kâ hen khua thawk hen kê a kal hen an zûl rawh .
40014014	Chun , anih chu vakap ah a suak rawh chun mi zapi cherkhet a muh le , thungâi a siherh na , damlo tla a damh na .
40014015	Chun , zânleibâi a hawng si hen ṭhiruai tla chu a sinah an hawng kal le , " Hi hi mi kingnâk mun asi le , a zânleibâi ual rawh ; khua tla ah kal hen an rangah ei ding an châwk khonâk ding hen mi zapi tla hi kaltir na me , " an ti .
40014016	Jisu lam nih chun an sinah , " Annih kal a ngâi lo , nanmah nih ei ding pêk na u , " a ti .
40014017	Chun , annih nih chun , " Hinah sangtlêp panga leh ngâ panih cho kan nei asi , " an ti .
40014018	Chun , anih nih chun , " Hinah ka sinah hawng put u , " a ti .
40014019	Chun , ramhthep tlûnah to ding hen mi zapi tla chu thu a pêk . Sangtlêp panga leh ngâ panih chu a lâk le , vân lei zauh hen mal a sâwm le , a phel le , sângtlêp tla chu a ṭhiruai tla sinah a pêk . Chun , ṭhiruai tla nih chun mi zapi tla sinah an pêk .
40014020	Chun , an ektê hen an ei le , an khim khap le , an ei bang neknâwi khawm chu an rût le , khobung leinih a khat .
40014021	A eitu tla chu nunau leh ngâksia sim lo hen upa karo khawm sângnga ding asi .
40014022	Chun , mi zapi tla chu a ṭiaktir na karah a kal lânah khat lei râl ah kal masa ding hen ṭhiruai tla chu lawng ah a chuantir râm na .
40014023	Chun , mi zapi chu a ṭiaktir na nûnah thlacham ding hen tlâng ah a dang hen a kal le ; chun , zânleibâi a hawng si rawh chun , chunah chun amah cho hen a um rawh .
40014024	Lawng lam chu rilî lâi chir ah a um le , thli nih amah lo leikângah a sêm ruangah tî tlingtlawk nih a lawh lemang .
40014025	Chun , khawfîm chat awt bâi ah rilî tlûnah kê hen a kal le , anmah lei a fûk .
40014026	Chun , ṭhiruai tla nih chun amah chu rilî tlûnah kê hen a kal mi an muh rawh chun , " Mithla ma khi ! " ti hen , an thla a kâm le , lâu hen thungâi an âu .
40014027	Sikhawmsele , Jisu nih anmah a sawnh sawm na rawh , " Lungngam tak hen um u , keimah ka si , lâu lah u , " a ti .
40014028	Peter nih a sâng le , a sinah , " Lalpa , nang na si chun tî tlûnah na sinah hawng ding thu hawng ka pêk , " a ti .
40014029	Chun , anih nih chun , " Hawng kal ko me , " a ti . Peter chu lawng lak mi chu a ṭum le , Jisu leikâng fûk hen tî tlûnah kê hen a kal .
40014030	Sikhawmsele , thli a râng mi chu a muh le , " a lâu ; chun , a pil awt le , " Lalpa , hawng ka hum rawh , " ti hen , a âu rawh .
40014031	Chun , Jisu nih a banh sawm le , amah chu a tleih le , a sinah , " Nang , lung tâwm , zeirangah na zumhmaih ? " a ti .
40014032	Chun , lawng ah anna chuan rawh chun thli chu a bâng ko rawh .
40014033	Chun , lawng lakah um mi tla nih chun , " Pathian Fapa na si tak ngâk mahi , " ti hen , amah mâi an mûk .
40014034	Chun , khatlei râl an kâi rawh chun , Genesaret ram an tleng rawh .
40014035	Chun , chu mun mi tla nih chun amah an theih kâ hen , chu kiangkam ram zawzawng ah chun mi an fial le , damlo zawzawng chu a sinah an hawng put .
40014036	Chun , a puan sâr tal tham kho ding an deih chiam le ; chun a thamtu zawng chu an dam vima rawh .
40015001	Chu liau chun Jerusalem thawk hen Farisai tla leh Dân sîntirtu tla Jisu sinah an kal le ,
40015002	" Zeirangah me na ṭhiruai tla nih thlâktu thurovuih chu an buar tâwn ? Sang an ei chun an kut an ṭâwl lo , " an ti .
40015003	Chun , anih nih chun an sinah , " Nannih khawm nih zeirangah nan thurovuih ruangah Pathian thupêk nan buar ne ?
40015004	Pathian nih , ' Na nu leh na pa chawnglawmh rawh , ' Âuzawng a nu mawh a pa mawh simsiattu chu thi ngelchel seh , ' a ti ruangah .
40015005	Nannih lam nih chun , ' Âuzawng a nu mawh a pa mawh sinah na ka mangnâk ding hi Pathian sinah pêk asi rawh , titu zawng chu a nu mawh a pa mawh chawnglawmh ding asi lo , ' nan ti tâwn .
40015006	Chun , nan thurovuih ruangah Pathian thu chu nan thlâu phah rawh mahi .
40015007	Mi perpê tla , Isai nih hin nan thu a simkan mi hi thungâi a dik ko !
40015008	' Hi minung tla nih hin an kâ hen an ka chawnglawmh le , an thinlung lam nih chun an ka lât tâwn .
40015009	Zeikhawm si sele , an sîntirnâk ah minung thupêk an sîntir na ruangah , an ka sawnh tâwn hi a thawt salam asi , ' a ti , " a ti le , a sâng .
40015010	Chun , mi zapi tla chu a kawh na le , an sinah , " Ngâi ule , a ngaihtawnh dân thiam u :
40015011	Kâ ah lût mi chu minung nawmhtu asi lo le , kâ thawk suak mi chu , chu tak chu minung nawmhtu asi dauh , " a ti .
40015012	Chu liau chun a ṭhiruai tla an hawng kal le , a sinah , " Farisai tla nih kha thu kha an theih le , an thinthawk mi kha na theih ma ? " an ti .
40015013	Anih lam nih chun , " Kûng zawzawng ka Pa vân ah mi nih a phun lo mi chu phâwi hen a um lai .
40015014	Annih chu zeikhawm siar lah u ; ruitu mitchâw an si . Chun , mitchâw nih mitchâw lîlâ a rui chun khursaduap ah munkhat hen an tlâ vevê lai , " a ti le , a sâng .
40015015	Chun , Peter nih a sinah , " Tahṭhimh thu kha hawng kan simhfiang me ne ? " a ti piak .
40015016	Chun , anih nih chun , " Tutiang hen nannih khawm nih theihnâk neilo hen nan um nget rih mu ?
40015017	Kâ ah lût mi vial chu paw lakah a tlâ le , pâwng kalnâk ah lawnh hen a um ti nan theih lo ma ?
40015018	Kâ thawk suak lam chu thinlung thawk hen a hawng suak le ; chu tak nih chun minung a nawmh tâwn asi .
40015019	Thinlung ah hin dawnnâk sual tla , mi thahnâk tla , ṭângdang pawmnâk , duhnâk , fîrnâk , phiarnâk , simsiatnâk tla a hawng suak tâwn .
40015020	Chubang chu minung nawmhtu asi ; kut ṭâwl lo hen buh ei lam nih chun mi a nawmh lo , " a ti .
40015021	Chun , Jisu chu chunah mi chu a suak . Tura leh Sidon bial ah a kal rawh .
40015022	Chun , chu ram mi chu Kanaan nunau pakhat a hawng suak le , " Lalpa , David Fapa , hawng ka zângfah rawh , ka fanu khuri nih a tleih thlir asi , " ti hen a âu .
40015023	Anih lam nih chun kâ khat hen men a sâng lo . Chun , a ṭhiruai tla nih chun , " Kan dung leiah a âu lemang mi , kaltir ko ma a , " ti hen an hawng ngiar .
40015024	Anih lam nih chun , " Israel mi tla dawrâ tlâu sinah lo chun fial ka si lo , " a ti le , a sâng .
40015025	Sikhawmsele , nunau chu a hawng kal le , " Lalpa , hawng ka ṭangpi rawh , " ti hen mâi a mûk .
40015026	Chun , anih nih chun , " Fa tla sang lâk piak hen ui tla sinah lawnh chu â dawh lo , " a ti le , a sâng .
40015027	Anih nih chun , " Lalpa , si lam chu asi ; sikhawmsele , ui tla khawm nih an pu dawhkân lakah mi sang neknâwi a tlâ mi chu an ei tâwn lo mazei ? " a ti .
40015028	Chu kâ hen Jisu nih chun a sinah , " Nunau , na lungnâk a fâk tuktarâi ; na duh hâwi hen na tlûnah um seh , " a ti le , a sâng . Chun , a fanu chu chu dâr thawk chun a hawng dam ko rawh .
40015029	Chun , Jisu chu chu thawk hen chun a kal le , Galili Rilî kiang a tleng le ; chun tlâng ah chun a kâi le , chunah chun a to rawh .
40015030	Chun , mi zapi cherkhet ke khêng , mitchâw , hawlh kholo , suaksual tla damlo tla tamtak an hawng put na le , a sinah an hawng kal le , a kê kiang ah an siah ; chun , a damh khap na .
40015031	Chuvachun , mi zapi nih chun hawlh kho lo tla an hawng hawlh kho hen , a suaksual mi tla an hawng a remh hen , kekhêng tla kê hen an hawng kal hen , mitchâw tla an hawng muh kho mi an muh rawh chun thungâi chê an ti le ; chun Israel tla Pathian chu an sawr rawh .
40015032	Chun , Jisu nih a ṭhiruai tla chu a kawh na le , " Mi zapi tla hi tuah ni thum ka sinah an um rawh le , ei ding zeikhawm an nei lo ruangah thungâi ka lungkham na asi ; sungvâng bû hen kîrtir na ka duh lo , chu lo chun lam lakah an vâiphâl lai , " a ti .
40015033	Chun , ṭhiruai tla nih chun a sinah , " Mi zapi hi tluk rak khawp rê ding hen sangtlêp chu tluk rak ramkaro ah kha zei mi me kan tawng lai ? " an ti .
40015034	Chun , Jisu nih an sinah , " Sângtlêp zeizat nan nei ? " a ti . Chun , annih nih chun , " Tlêp sarih leh ngâ tâwmtê , " an ti .
40015035	Chun , anih nih chun tual ah to ding hen mi zapi chu thu a pêk .
40015036	Chun , sangtlêp pasarih leh ngâ tla chu a lâk le , lâwmthu a sim le , a phel le , ṭhiruai tla sinah a pêk . Chun , ṭhiruai tla nih chun mi zapi tla sinah an pêk .
40015037	Chun , an ektê hen an ei le , an khawp khap ; an ei bang neknâwi khawm chu khobung sarih an rût le , a khat .
40015038	A eitu tla chu nunau leh ngâksia sim lo hen , upa karo khawm sâng li an si .
40015039	Chun , mi zapi tla chu a ṭiaktir na nûnah lawng ah â chuan le , Magadan ram leiah a tlung .
40016001	Chun , Farisai tla leh Sadukai tla an hawng kal le , amah niknâk ding hen vân thawk hen singsiahnâk anmah zauhtir ding hen an deih .
40016002	Sikhawmsele , anih nih chun an sinah , " Zânleibâi a hawng si rawh chun , ' Ni khua a ṭha awt si lai , vân kam a sen tât , nan ti tâwn .
40016003	Chun , zîng ah chun , ' Tusûn chu ni khua a ṭha awt lo si lai , vân kam a sen , ni khua a dâwm , ' nan ti tâwn . Ni khua umzia chu nan theihthiam le , sikhawmsele tik singsiahnâk tla hi nan theihfiang kho lo .
40016004	Tusan minung sual tak leh ṭângdang pawmtâk mang tak tla nih chun singsiahnâk an hâwl le , sikhawmsele Jona singsiahnâk cho lo chu an sinah singsiahnâk rerêng pêk asi lai lo , " a ti le , a sâng . Chun , anmah a mâk na le , a kaltâk ving na .
40016005	Chun , ṭhiruai tla chu khatlei râl ah an tlung rawh chun sang put an philh .
40016006	Chun , Jisu nih an sinah , " Farisai tla leh Sadukai tla thilnu lakah chun a vêng ule , a thiamthih u , a ti .
40016007	Chun , annih nih chun , " Sang kan put lo thlo , " ti hen anna dawnruat .
40016008	Chun , Jisu nih chu chu a theih le , " Lung tâwm tla , zeirangah sang nan nei lo ruangah nan dawn ?
40016009	Tu khawmah nan thinlung hen nan theih lo nget rih ma ? Mi sângnga sinah sangtlêp panga nan ṭhen mi leh khobung nan rût zat kha nan theih ko lo rih ma ?
40016010	Mi sâng li sinah sangtlêp pasarih nan ṭhen mi leh khobung nan rût zat kha ?
40016011	Sang thu nan sinah ka sim lo ti zeitin zia nan theih lo ? Farisai leh Sadukai thilnu lakah chun a thiamthih u , " a ti .
40016012	Churawhchun , sang thilnu lakah a thiamthih ding hen a simh na lo le , Farisai leh Sadukai tla sîntirnâk lakah thiamthih ding hen anmah a ti dauh na ti an theih rawh .
40016013	Chun , Jisu chu Philipi Kaisari bial chu a va tlung rawh chun a ṭhiruai tla sinah , " Mi le nih Minung Fapa hi âu si ding hen an ruat ? " ti hen , a deih na .
40016014	Chun annih nih chun , " Mi zeimaw mi nih , ' Baptistu Johan asi , ' an ti ; zeimaw mi nih , ' Elija asi , ' an ti ; zeimaw mi nih , ' Jeremia mawh khuavâng âumawh asi , ' an ti , " an ti .
40016015	Anih nih chun an sinah , " Asi chun , nannih nih âu si ding hen nan ka ruat ? " a ti .
40016016	Chun , Simon Peter nih , " Mesia , Pathian nung Fapa chu na si , " a ti le , a sâng .
40016017	Chun , Jisu nih a sinah , " Simon , Johan fapa , na thaw a suak ; minung nih a nan theihtir mi asi lo le , ka Pa vân ah mi nih a nan theihtir mi asi dauh .
40016018	Chun , nang Peter na si ti ka nan simh ; hi lungpi tlûnah hin ka kawhmi ka dirh lai le , thihnâk nih chun a neh lai lo .
40016019	Vân Ram renh tla ka nan pêk lai le , tual tlûnah zeizawng na khap mi vial vân ah khap asi lai ; tual tlûnah zeizawng na phal mi vial vân ah phal asi lai , " a ti le , a sâng .
40016020	Churawhchun , Mesia asi ti âukhawm simh lo ding hen ṭhiruai tla chu thu a kilh thlir .
40016021	Chu ri rawh chun , Jisu nih Jerusalem ah a kal ding tla , upa tla , bâwlpu lal tla leh Dân sîntirtu tla lakah thil tamtak a tuar ding zia tla , thah hen a um ding zia tla , ni thum ni ah thawk hen a um ding zia tla chu a ṭhiruai tla theihtir a dawmh rawh .
40016022	Peter nih chun a dangtê hen a kalpi le , " Lalpa , Pathian nih khuaruat seh ; chubang chu na tlûnah a tlung rîlmâl lai loh , " ti hen , a khap .
40016023	Anih lam chu â her le , Peter sinah chun , " Setan , ka dung leiah kal , ka rangah tlûknâk na si ; Pathian thil tla ruat lo hen minung thil tla na ruat dauh mahi , " a ti .
40016024	Chun , Jisu nih a ṭhiruai tla sinah , " Âuzawng hawng ka zûl a duh mi nih chun mah hamhnâk siarlo hen , a kraws put hen hawng ka zûl seh .
40016025	Âuzawng a nungnâk hum duhtu vial a dawk lai ; âuzawng keimah ruangah a nungnâk dawktu vial nih a tawng lai .
40016026	Mi nih laikulh hi a pum hen a ting sele , a nungnâk dawk sele , a rangah zei a ṭhatnâk a um lai ? Asi lo leh , mi nih a nungnâk rûlah zei me a pêk lai ?
40016027	Minung Fapa hi a vânmifial tla hen a Pa rokualnâk a thuam hen a hawng kal awt ruangah ; chu tik chun mikip an thilti hâwi vima hen a rulh chiau lai .
40016028	Thungâi tak hen ka nan simh na , hinah dîr tla zeimaw mi hi Minung Fapa a Ram ah hawng mi an muh lân lo chu thihnâk tem lo thlo ding mi an um , " a ti .
40017001	Chun , ni ruk nûnah chun , Jisu nih Peter , Jem leh a unau Johan tla chu a kalpi na le , a dang hen tlâng sâng takah a kâipi na .
40017002	An mâika ah chun a mêl umzia chu a hawng a dang rawh . A mêl chu nî hâwi hen a hawng chêu le , a nipuan tla chu chêu hâwi hen a hawng vâr rawh .
40017003	Chun , Mosi leh Elija chu amah hen a sâwn hen an sinah anna langh .
40017004	Chun , Peter nih Jisu a sawnh le , " Lalpa , kan rangah hinah um hi a ṭha ; na duh chun hinah hin basâ pathum ka khuar lai ; nang rangah pakhat , Mosi rangah pakhat , Elija rangah pakhat , " a ti .
40017005	A sim liau chir ah , sûm vâr tak nih anmah a phenh na rawh ; chun , sûm thawk hen aw-hâu nih , " Hi hi ka Fapa duhtak , ka lawmh mi chu asi , amah thu ngâi u , " a ti .
40017006	Chun , ṭhiruai tla nih chu chu an theih rawh chun tual lei an buk le , thungâi an lâu .
40017007	Chun , Jisu nih annih chu a tham na le , " Thawk ule , lâu lah u , " a ti .
40017008	Chun , an vân an tâu le , Jisu cho lo chu âukhawm an muh lo rawh .
40017009	Chun , tlâng ah mi chu an ṭum liauah Jisu nih an sinah , " Minung Fapa hi mithi lakah mi a thawknawlh lân lo chu hi muhtirnâk nan muh mi kha âukhawm simh lah u , " ti hen thu a pêk na rawh .
40017010	Chun , a ṭhiruai tla nih chun a sinah , " Dân sîntirtu tla nih , ' Elija a hawng kal masa ding asi , ' zeitin zia hen ti me an si le ? " ti hen , an deih .
40017011	Chun , anih nih chun , " Elija chu a hawng kal awt masa rêng asi , zeizawng a hawng remh lai .
40017012	Sikhawmsele , ka nan simh na , Elija chu a hawng kal rawh rêng asi , amah chu an theih lo le , a tlûnah an duh duh hen an ti dauh lehlam . Chu hâwi ber hen Minung Fapa khawm nih hin an lakah a tuar bâk awt asi , " a ti le , a sâng .
40017013	Chu kâ hen ṭhiruai tla nih chun Baptistu Johan thu an sinah a sim mi ti an theih rawh .
40017014	Chun , mi zapi sinah an hawng tlung rawh chun , minung pakhat a sinah a hawng kal le , a mâika ah siksidîr hen ,
40017015	" Lalpa , ka fapa khi zângfah rawh , rualthlû asi , thungâi a tuar zia a fâk ; vei tamtak mei ah a tlû le , vei tamtak tî lakah a tlû tâwn asi .
40017016	Chun , na ṭhiruai tla sinah ka hawng put le , an damh kho fâwn lo , " a ti .
40017017	Chun , Jisu nih , " Tusan lungnâk neilo leh simh har tla , zei tiang me nan sinah ka um lai le , zei tiang me ka nan sang kho na lai ? Amah chu ka sinah hin hawngpi u , " a ti le , a sâng .
40017018	Chun , Jisu nih khuri chu a fâi le , a sung ah mi a suak rawh ; chu dâr thawk hen chun ngâksia chu a dam rawh .
40017019	Chu nûnah chun ṭhiruai tla chu a dang hen Jisu sinah an hawng kal le , " Zei tin zia me kannih nih kan nar kho lo , " an ti .
40017020	Chun , anih nih chun an sinah " Nan lung tâwm ruangah . Thungâi tak hen ka nan simh na , anṭam chî fang khat hâwi lungnâk nan nei chun , hi tlâng sinah hin , ' Hi thawk hen khinah khin va a ṭhinh , nan ti lai le , â ṭhial ko lai ;
40017021	nan rangah ti kho lo zeikhawm a um lai loh , " a ti .
40017022	Chun , Galili ram ah an hawng a pûm liauah Jisu nih an sinah , " Minung Fapa hi minung tla kut ah tleihtir hen a um awt asi .
40017023	Chun , an thah lai le , ni thum ni ah thawknawlh hen a um lai , " a ti . Chun , a ṭhiruai tla chu thungâi an lawksawng rawh .
40017024	Chun , Kapernaum chu a hawng tleng rawh chun Biakin thawhlâwm khawlhtu tla chu Peter sinah an hawng kal le , " Nan sîntirtu nih Biakin thawhlâwm chu a pêk bâk tâwn lo ma ? " an ti .
40017025	Peter nih chun , " Pêk bâk ta a , " a ti . Chun , in ah a va lût le , Jisu nih a sinah " Simon , zei hâwi hen na ngaih ? Tual ah lal tla nih siah mawh sum neih man mawh âu sinah me an lâk tâwn ? An fa tla lakah ma , asi lo leh , midang lakah ma ? " ti hen a sim khalh .
40017026	Chun , Peter nih , " Midang lakah , " a ti kâ hen , Jisu nih a sinah , " Chu hâwi asi chun , fa tla chu an âwl lai ma chu .
40017027	Sikhawmsele , nang rilî ah va kal le , siau va thlâk le , ngâ a hawng suak masa mi chu tleih rawh . Chun a kâ na kêu kâ hen stater khat na muh lai ; chu chu lâk le , kei leh nangmah rangah an sinah pêk na , chu lo chun annih chu an lung kan sitir lo lebang lai , " a ti .
40018001	Chu liau tak chun ṭhiruai tla chu Jisu sinah an hawng kal le , " Vân Ram ah âu me rokual chem lai ? " an ti .
40018002	Chun , anih nih chun ngâksiatê a kawh le an lakah a dîrtir le ,
40018003	" Thungâi tak hen ka nan ti na , nanna lêt hen ngâksiatê hâwi nan silo chun Vân Ram ah nan lût rîlmâl lai lo .
40018004	Chun , hi ngâksiatê hâwi hen â nâutir mi zawng , chu minung chu Vân Ram ah a rokual chem lai .
40018005	Chun , âuzawng ka min ruangah hi hâwi ngâksiatê pakhat lawmhtu zawng chu keimah an ka lawmh mi asi lai .
40018006	" Sikhawmsele , âuzawng hi bang an ka zumhtu mi mê tla lakah pakhat mawh an ka zumhnâk khamtirtu zawng chu an ngâwng ah fângrialnâk lung lianpi awihtir hen tisumsumriat sungah thlâk ving sele a rangah a ṭha dauh lai .
40018007	Mi zapi tla zumhnâk khamtirtu thil tla ruangah laikulh tlûn a pit ! Tlûknâk chu um ding rêng asi . Sikhawmsele , tlûknâk umtirtu tlûn chu a pit !
40018008	" Chun , na kut nih mawh na kê nih mawh a nan sualtir chun tan le , lawnh ving . Kut panih mawh kê panih mawh nei hen zungzâl mei ah lawnh ngâk chun suak sual hen mawh kekhêng hen mawh nungnâk ah lût na rangah a ṭha dauh .
40018009	Chun , na mit nih a nan sualtir chun chawih zek le , lawnh ving . Mit khiang khinih nei hen Gehena mei ah lawnh ngâk chun mit khiang khat nei hen lungnâk ah lût na rangah a ṭha dauh .
40018010	" Hi bang mi mê tla lakah pakhat khawm hi zauhnawmh lo ding hen a thiamthih u ; an vânmifial tla nih vân ah ka Pa vân ah mi mêl chu an muh kumza tâwn ti ka nan simh na hi .
40018012	" Zei hâwi hen nan ngaih ? Mi âu nih mawh dawrâ zâ nei sele , an lakah pakhat peu sele , sâwmkua leh pakua chu mâk hen , tlâng ah kal hen a tlâu mi chu a hâwl lai lo mazei ?
40018013	Thungâi tak hen ka nan simh na , a tawng nawlh vêk chun sâwmkua leh pakua a tlâu lo mi tla tlûn ngâk hen chun a tlûnah â lâwm dauh lai .
40018014	Chu hâwi ber hen mi mê tla lakah pakhat a vei mi khawm hi nan Pa vân ah mi duhzia asi lo .
40018015	" Chun , na unau nih na tlûnah thilsual ti sele , kal le , amah leh nangmah cho theih hen a sualnâk chu simhfâi . A nan ngâi piak chun na unau chu na neh mi asi lai .
40018016	A nan ngâi piak lo lam chun , midang pakhat mawh panih mawh na sinah put le , chuvachun thu zeizawng chu theihtu panih mawh pathum mawh kâ lakah birhtir hen a um khonâk ding hen .
40018017	Chun , annih khawm chu a ngâi piak na lo chun , kawhmi tla sinah tlunh le ; chun kawhmi tla khawm a ngâi piak na lo chun anih chu Phundang leh siah khawlhtu hâwi hen ruat si seh .
40018018	" Thungâi tak hen ka nan simh na , tual tlûnah zeizawng nan phuar mi vial vân ah phuar asi lai ; tual tlûnah zeizawng nan phelh mi vial vân ah phelh asi lai .
40018019	" Thungâi tak hen ka nan simh nawlh na , tual tlûnah hin nan lakah minung panih an thil deih leikângah thu anna rual chun , ka Pa vân ah mi nih ti piak hen an um lai .
40018020	Minung panih mawh pathum mawh ka min hen anna pûmnâk zawngah an lakah ka um tâwn , " a ti .
40018021	Chu liau chun Peter a hawng le , a sinah , " Lalpa , ka unau nih vei zeizat thilsual ti sele ka ngaihdam ding ? Vei sarih tiang ma si lai , " a ti .
40018022	Jisu nih a sinah , " Vei sarih tiang hen ka nan ti lo , vei sarih mun sâwmsarih tiang hen , ka nan ti dauh asi , " ti hen , a sâng .
40018023	" Churuangah chun , Vân Ram chu , lalchem âu nih mawh a to-aw tla sinah sum thâwngthâng ruat fiang ding mi hen tahṭhimh asi .
40018024	Chun , ruat fiang ding hen a hawng dawmh rawh chun minung pakhat talent sîng khat battu a sinah an hawng put .
40018025	Chun , pêk ding a nei lo ruangah a pu nih chun amah hen a nupi hen , a fa tla hen , a neih zawzawng zuar hen rulh ding thu a pêk .
40018026	Chuvachun , to-aw nih chun , ' Ka pu , hawng ka ngâk dauh rih le , a ektê hen ka nan pêk ver lai , ti hen a bawk le , mâi a mûk .
40018027	Chun , chu to-aw pu nih chun thungâi a zângfah le , a thlah le , â bat mi chu a ngaihdam rawh .
40018028	" Sikhawmsele , chu to-aw chu a suak le , a to-aw hâwi tla lakah pakhat denari zâ battu a muh le ; chun a theih le , ' Na bat mi kha hawng ka pêk rawh , ' ti hen , a rawm a dît .
40018029	Chuvachun , a to-aw hâwi chu a bawk le , ' Hawng ka ngâichâng rih le , ka nan pêk teh lai , ti hen a ngiar chiam .
40018030	Sikhawmsele , a duh lo le , â bat mi chu a lîm lân lo chu rêngin ah a khumh .
40018031	Chuvachun , a to-aw hâwi tla nih chun a thilti chu an muh le , thungâi an lawksawng le , a thilti zawzawng chu an pu sinah an va simh rawh .
40018032	Chu kâ hen a pu nih chun anih chu a kawh le , a sinah , ' To-aw sual , na ka ngiar ṭualmâl ruangah na bat mi zawzawng kha ka nan ngaihdam le ,
40018033	ka nan zângfah hâwi khan nang khawm nih na to-aw hâwi chu na zângfah ding si lo mazei ? ' a ti .
40018034	Chun , a pu chu a thinthawk le , â bat mi zawzawng a lîm lân lo chu rêptu tla sinah a pêk rawh .
40018035	Mi kip nih thinlung tak hen nan unau tla nan ngaihdam lo chun ka pa vân ah mi khawm nih chu hâwi ber hen nan tlûnah a ti bâk lai , " a ti .
40019001	Chun , tihin asi le , Jisu nih chubang thu chu a sim dih ka hen Galili ram mi a suak le , Jordan Varâl leiah Judai ram leiah a kal .
40019002	Chun , mi zapi cherkhet nih an zûl le , chunah chun anmah chu a damh na rawh .
40019003	Chun , Farisai tla a sinah an hawng kal le , amah niknâk ding hen , " Zeiruang zawngah mi nih nupi mâk dân asi ma ? " an ti .
40019004	Chun , anih nih chun , " A tîr thawk hen an siamtu nih khan nunau leh mipa a siam le ,
40019005	' Hi ruang hin mipa nih a nu leh a pa a kaltâk lai le , a nupi a sihawh lai ; chun , an panih hen pum khat an si lai rawh , ' a ti ti nan rêl lo mazei ?
40019006	Chuvachun , panih an silo rawh le , pumkhat an si rawh asi . Churuangah Pathian nih a sihawh rawh mi chu minung nih ṭhen lah seh , " a ti le , a sâng .
40019007	Annih nih chun , " Asi chun , zeirangah me Mosi nih mâknâk lasui pêk hen mâk ding thu a pêk ne ? " an ti .
40019008	Anih nih chun an sinah , " Mosi nih nan thinlung khauh ruangah ma kha nan nupi tla mâk a siang mi kha ; sikhawmsele , a tîr thawk hen chu hâwi asi lo .
40019009	Kei nih chun ka nan ti na , âuzawng midang hen duhnâk ruangah silo hen , nupi mâk hen midang umpitu zawng chu ṭângdang a pawmtâk asi , mâk chia umpitu khawm ṭângdang a pawmtâk asi , " a ti .
40019010	Ṭhiruai tla nih chun a sinah , " Nupi leikângah mipa thu chu hâwi asi chun umhnâk hi a ṭha lo , " an ti .
40019011	Anih lam nih chun an sinah , " Chu thu chu mi zârân nih an zâwt kho lo , a pêk mi tla cho lo nih chun .
40019012	Mi tilkhei an nu paw sung thawk hen chu hâwi a suak mi rêng khawm an um le , mi tilkhei , minung kut hen khei mi khawm an um ; mi tilkhei , Vân Ram ruangah tilkhei hen anna siam mi khawm an um . Âuzawng a zâwt kho mi vial nih zawt seh , " a ti .
40019013	Chu liau chun an tlûnah a kut thâng hen thla a cham piak na ding hen a sinah ngâksia tetê an hawng put na le ; chun ṭhiruai tla nih chun an fâi na .
40019014	Jisu lam nih chun , " Ngâksia tetê ka sinah hawng kaltir ule , nar lah na u ; Vân Ram chu hi bang hâwi mi tla tâ asi ruangah , " a ti .
40019015	Chun , an tlûnah a kut a thâng le , chunah mi chu a kal rawh .
40019016	Chun , minung pakhat Jisu sinah a hawng kal le , " Sîntirtu , zungzâl nungnâk ka nei khonâk ding hen thil ṭha zei me ka ti lai ? " a ti .
40019017	Chun , anih nih chun , " Thil ṭha thu zeirangah na ka deih ? A ṭha mi chu pakhat cho a um ; zeikhawm si sele , nungnâk ah lût na duh chun thupêk tla chu zâwt rawh , " a ti .
40019018	Chun , anih nih chun , " A zei tak hi me ? " a ti . Chun , Jisu nih , " Mi na thah ding asi lo , ṭângdang na pawmtâk ding asi lo , na fîr ding asi lo , na phiar ding asi lo ;
40019019	na nu leh na pa chawnglawmh rawh , " ti mi tla leh , ' Nangmah na dâwt hâwi hen na zâwlbâwm tla na dâwt ding asi , ' ti hi , " a ti .
40019020	Tlangvâl nih chun a sinah , " Chubang thu zawzawng chu ka zâwt tâwn ; zei ka tâng rih ? " a ti .
40019021	Jisu nih a sinah , " Ṭha rangtling hen um na duh chun , kal le , na neih chu zuar le , mipâm tla sinah pêk rawh ; chuvachun vân ah ro na nei lai , chun hawng le , hawng ka zûl , " a ti .
40019022	Tlangvâl lam nih chun chu thu chu a theih hen ngaihsia tak hen a kal ving , sum tamtak nei mi asi ruangah .
40019023	Chun , Jisu nih a ṭhiruai tla sinah , " Thungâi tak hen ka nan simh na , minei rangah Vân Ram ah lût chu har tak asi :
40019024	Chun , ka nan simh nawlh na , minei Pathian Ram ah lût ngâk hen sangâwngsâu ṭhim kua ah lût a awl dauh , " a ti .
40019025	Chun , ṭhiruai tla nih chu chu an theih hen thungâi chê an ti le , " Âu me ruangsuak si kho lai ? " an ti .
40019026	Chun , Jisu nih annih chu a zauh le , an sinah , " Chu chu minung rangah ti kho asi lo le , Pathian rangah lam chun zeizawng ti kho asi , " a ti .
40019027	Chun , Peter nih a sim le , " Zauhnik , kannih nih zeizawng kaltâk hen ka nan zûl le , zei me kan tawng lai ne ? " a ti le , a deih .
40019028	Chun , Jisu nih an sinah , " Thungâi tak hen ka nan simh na , Siamtharnâk ah chun Minung Fapa a rokualnâk tophah ah a to tikah , nannih hawng ka zûltu tla hi , Israel phun leinih tla chu lâirêl hen , laltophah leinih lakah nan to bâk teh lai .
40019029	Chun , mikip , in tla mawh , unau tla mawh , farnu tla mawh , pa mawh , nu mawh , fa tla mawh , ram tla mawh , ka min ruangah kaltâktu zawng nih chun a leh zâ a tawng lai le , zungzâl nungnâk anna ting lai .
40019030	Sikhawmsele , mi tamtak , masachem um tla chu madungchem ah an um teh lai ; madungchem ah umtu tla khawm masachem ah an um teh lai , " a ti .
40020001	" Vân Ram chu , in dâwngpu a grep dûm ah rianṭuantu tla ṭuantir na ding hen zîngtê ah suak mi hâwi chu asi .
40020002	Chun , anih nih chun rianṭuantu tla hen ni khat ah denari khat lawh ding hen an thlûk ka hen a grep dûm ah a fial na rawh .
40020003	Chun , dâr kua ding liauah a va suak le , midang sumtuah mun ah dîr salam mi tla a muh le ;
40020004	chun , an sinah , " Nannih khawm grep dûm ah va kal bâk u , a dâwh tâwk ding hen ka nan pêk na lai , " a ti .
40020005	Chun , an kal rawh . Chun dâr leinih leh dâr thum ding ah a va suak nawlh le , chu hâwi ber hen a ti fâwn .
40020006	Chun , dâr nga ding liauah a va suak le , midang dîr mi tla a muh le , chun an sinah , ' Zeirangah me nî tlâk hen hinah nan dîr salam ? ' a ti .
40020007	Annih nih chun a sinah , Âukhawm nih lawh hawng kan lâk lo ruangah , ' an ti . Anih nih chun an sinah , ' Nannih khawm grep dûm ah kal bâk u , a ti .
40020008	" Chun , zânleibâi rawh chun grep dûm dâwngpu nih chun a sum kilkâwitu sinah , ' Rianṭuantu tla kha kawh na le , a madungchem ah dawmh hen a masachem tiang hen an lawh pêk na rawh , ' a ti .
40020009	Chun , dâr nga tik dingah a mang na mi tla chu an hawng kal le , denari khat seng an tawng .
40020010	Chun , a masachem tla chu an hawng kal le , tam dauh tawng ding anna ruat le ; sikhawmsele , annih khawm chu denari khat seng an tawng bâk .
40020011	Chun , an tawng rawh chun , ' Hi bang madungchem tla nih hin dâr khat cho an ṭuan .
40020012	Kannih sûn ah hamh leh thawsat tuartu tla tluk hen na siam ṭung fâwn , ' ti hen in dâwngpu tlûnah an chipchiar rawh .
40020013	Anih lam nih chun an lakah minung pakhat sinah , ' Kâwi , na tlûnah zeikhawm ka sual lo a , denari khat lawh ding hen rem kan ti mi silo mazei ?
40020014	Na tâ kha lâk le , kal ko ; nangmah ka nan pêk mi hâwi hen hi madungchem mi sinah khawm hin pêk ding ka duh asi .
40020015	Ka tâ asi mi chu ka thu thu hen ka ti ding asi lo ma ? Asi lo leh , kei ka ṭha ruangah nangnih na nahsuah mu ? ' ti hen , a sâng .
40020016	Chu hâwi hen madungchem tla chu masachem an si teh lai , masachem tla khawm chu madungchem an si teh lai , " a ti .
40020017	Chun , Jisu Jerusalem ah a kal liauah ṭhiruai leinih tla chu a dang hen a kalpi na le , lampi ah chun an sinah ,
40020018	" Ngâinik u , Jerusalem ah kan kal awt hi ; Minung Fapa hi bâwlpu lal tla leh Dân sîntirtu tla kut ah tleihtir hen a um awt asi . Chun annih nih chun thi ding hen a tlûnah thu an thlûk lai le ;
40020019	nihsuak siamnâk ah mang ding leh vuak ding leh kraws ah khenh ding hen Phundang tla sinah an pêk lai ; chun ni thum ni ah thawk hen a um lai , " a ti .
40020020	Chu liau chun Zebedai fapa tla nu chu a fapa panih tla put hen a sinah a hawng kal le , mâi a mûk le , thil zeimawh a deih .
40020021	Chun , anih nih chun , " Zei na duh ? " a ti . Chun , anih nih chun a sinah , " Hi ka fapa panih tla hi na Ram ah , na vawrhlei ah pakhat , na kehlei ah pakhat an to khonâk ding hen thu pêk , " a ti .
40020022	Jisu nih , " Nan deih mi chu nan theih lo asi . Ka hâi din ding mi chu nan din kho lai mazei " a ti le , a sâng . Annih nih a sinah , " Ti kho e , " an ti .
40020023	Anih nih chun an sinah , " Ka hâi din ding mi chu nan din ngelchel lai ; sikhawmsele , ka vawrhlei ah leh ka kehlei ah to ding thu chu kei pêk ding asi lo le , ka Pa nih a timhtuah piak mi tla rangah asi dauh lai , " a ti .
40020024	Chun , parâ tla nih chun chu chu an theih rawh chun unau panih tlûnah chun an thinrun rawh .
40020025	Jisu lam nih chun annih tla chu a kawh na le , " Phundang tla tlûnah lâirêltu tla chu an tlûnah thungâi an lal fâk le , an mi lian tla nih chun thungâi thu an nei tâwn ti nan theih .
40020026	Sikhawmsele , nannih lakah lam chun chu hâwi asi lai lo ; âuzawng nanmah lakah mi lian si ding duhtu vial chu nan to-aw ah a um ding asi .
40020027	Âuzawng nan lakah a masachem si ding duhtu vial chu nan to-aw ah a um ding asi .
40020028	Minung Fapa hi mi nih rianṭuan piak ding hen a hawng lo le , rianṭuan ding leh mi tamtak tlanhnâk dingah a nungnâk pêk ding hen a hawng dauh asi , " a ti .
40020029	Chun , Jeriko thawk hen an suak liauah mi zapi cherkhet nih Jisu chu an zûl .
40020030	Chun , mitchâw panih lam vâu ah to mi nih chun Jisu a hawng kal ti an theih kâ hen , " Lalpa , David Fapa , hawng kan zângfah , " ti hen , an âu .
40020031	Chun , mi zapi tla nih chun dâisip ding hen an fâi na le ; sikhawmsele , annih nih chun , " Lalpa , David Fapa , hawng kan zângfah , " ti hen , fâk khun hen an âu .
40020032	Chun , Jisu a dîr le , anmah a kawh na le , " Nan tlûnah zeitin an ti na sele nan duh ? " a ti .
40020033	Annih nih chun a sinah , " Mit dei kan duh , " an ti .
40020034	Chun , Jisu nih thungâi a lungkham na le , an mit a tham le , chun an muh kho sawm le , amah chu an zûl rawh .
40021001	Chun , Jerusalem ah an lût awt ah , Bethphage Oliv Tlâng chu an tlung rawh chun Jisu nih ṭhiruai panih a fial na le ,
40021002	an sinah , " Mâilei zâwn khua ah khin va kal ule , sanatung rêng mi , a kiangah a fatê hen nan muh ko lai ; sût ule , ka sinah hawng ruai u .
40021003	Chun , âuzawng nih nan sinah zeizawng an sim chun , ' Lalpa nih a duh asi , ' nan ti lai le ; chun anih nih chun a hawng fial sawm ko lai , " a ti .
40021004	" Zauhnik , na Lalchem chu nâutir tak hen sanatung tlûnah leh sanatung fa tlûn takah to hen ,
40021005	na sinah a hawng kal awt ti hen , Zion fanu chu simh rawh , " ti hen , khuavâng kâ ah a sim mi kha a hawng tlung khonâk ding hen chubang chu a hawng um rawh asi .
40021006	Chun , ṭhiruai tla chu an va kal le , Jisu nih an sinah thu a pêk na hâwitê hen an ti .
40021007	Sanatung leh a fa chu an hawng ruai le , an tlûnah chun an puan tla an phah le , Jisu chu â chuan rawh .
40021008	Chun , mi zapi lakah tam dauh nih lampi ah chun an puan tla an phah le ; midang nih thing nah an sât le , lampi ah an phah .
40021009	Chun , mi zapi a mâi leiah kal mi tla leh a zûltu tla nih chun , " David Fapa sinah Hosana ! Lalpa min hen a hawng kal mi chu a thaw a suak . Chungnungchem ah khin Hosana ! " ti hen , an âu .
40021010	Chun , Jerusalem ah a hawng lût rawh chun , khuatê hen , " Hi minung hi âu me si ? " ti hen , an ri tul .
40021011	Chun , mi zapi tla nih chun , " Hi minung hi khuavâng Jisu , Galili ram ah Nazaret mi chu asi , " an ti .
40021012	Chun , Jisu chu Pathian Biakin ah a lût le , biakin ah zeilo zuartu tla leh châwktu tla chu a nar na le , tangka thlengtu dawhkân tla leh vaṭhu zuartu tla tophah tla khawm chu a thlûk piak ver na le ;
40021013	an sinah , " ' Ka in chu thlachamnâk in an ti lai , ' ti rîn asi ; nannih lam nih chun rawkmang tla pûk ah nan siam dauh tâwn asi , a ti .
40021014	Chun , Pathian Biakin ah mitchâw tla leh kekhêng tla a sinah an hawng kal le ; anmah a damh na .
40021015	Sikhawmsele , bâwlpu lal tla leh Dân sîntirtu tla nih a thilchê ti tla leh Pathian Biakin ah , " David Fapa , Hosana ! " ti hen , ngâksia âu tla an muh rawh chun , thungâi an lungsi lo le ,
40021016	a sinah , " Hi bang tla thusim hi na theih ma ? " an ti . Chun , Jisu nih an sinah , " Theih ta a , " ' Nausêm leh nûk din liau tla kâ ah suak mi nih chun sawrnâk na rangtlingtir rawh , ' ti mi hi nan rêl dah lo ma ? " a ti .
40021017	Chun , annih chu a kaltâk na le , khuapi lakah mi chu a suak le , Bethani ah a kal le ; chunah chun a riak rawh .
40021018	Chun , zîng ah khuapi leiah a kîr nawlh liauah a sungvâng rawh .
40021019	Chun , lam vâu ah chun theipi kûng a muh le , a va fûk le , a nah cho lo chu zeikhawm a muh lo . Chun , a sinah , " Zungzâl hen hawng rah lah rawh , " a ti . Chun , theipi chu a uai sawm rawh .
40021020	Chun , ṭhiruai tla nih chun chu chu an muh le , " Zei zia me theipi hi a uai sawm ko ? " ti hen , thungâi chê an ti .
40021021	Chun , Jisu nih an sinah , " Thungâi tak hen ka nan simh na , lungnâk nan nei hen , nan zumhmaih lo chun , theipi lakah ti mi cho hi nan ti lai lo le , hi tlâng sinah khawm hin hawng a ṭhial le , tisumsumriat ah hawng a lawnh rawh , nan ti chun , nan ti hâwi hen a hawng um lai .
40021022	Chun , zeizawng lung bû hen nan deih mi zawng chu nan tawng lai , " a ti le , a sâng .
40021023	Chun , Pathian Biakin ah a lût nûnah a sîntir na liauah chun bâwlpu lal tla leh zatlâng upa tla chu an hawng kal le , a sinah , " Âu thu hen me hi bang thil hi na ti ? Âu nih thu a nan pêk ? " an ti .
40021024	Chun , Jisu nih an sinah , " Kei khawm nih thu kâ khat ka nan deih na bâk lai , chu chu nan ka simh chun , âu thu hen me hi bang thil hi ka ti ka nan simh na bâk lai .
40021025	Johan baptisma kha zei lei mi thu mesi ? Vân ah mi thu ma , minung thu ? " ti hen a deih na . Chun , anna ruat le , " ' Vân ah mi thu , ' kan ti chun , ' Zeirangah a thu nan lung lo ne ? ' hawng kan ti fâwn lai .
40021026	Chun , ' Minung thu , " kan ti chun , mi zapi chu kan ṭih fâwn ; mi zawzawng nih Johan chu khuavâng ah an ruat ruangah , " an ti .
40021027	Chun , Jisu rangah an sâng le , " Kan theih loh , " an ti . Anih khawm nih chun , " Kei khawm nih âu thu hen me hi bang thil hi ka ti tih ka nan simh na bâk awt lo , " a ti .
40021028	" Sikhawmsele , nannih nih zeitin nan ngaih ? Mi âu nih mawh fapa panih a nei . Pakhat sinah chun a va kal le , ' Ka fa , tusûn ah grep dûm ah rian va ṭuan ' a ti .
40021029	Anih nih chun , ' Ka duh loh , ' a ti le , a sâng . Sikhawmsele , a nehnûn ah a thinlung chu a hawng a lêt le , a kal rawh .
40021030	Chun , pakhat sinah khawm a va kal le , chu hâwi ber hen a ti . Chun , anih nih chun , ' Pa , ka kal lai , ' a ti le , a sâng . Sikhawmsele , a kal ṭung fâwn lo .
40021031	Chu minung panih nih chun zei mi dauh nih me an pa duhzia an ti ? " a ti . Annih nih chun , " A masa dauh mi nih , " an ti . Jisu nih an sinah , " Thungâi tak hen ka nan simh na , siah khawlhtu tla leh nunau â zuar mi tla nih chun Pathian Ram an lût khalh na awt ma hi !
40021032	Johan chu repnâk leikângah chun nan sinah a hawng kal le , amah chu nan lung lo le , siah khawlhtu tla leh nunau â zuar mi tla lam nih chun amah chu an lung le ; nanmah nih chu chu nan muh nûn khawmah amah chu nan lung khonâk ding hen nan rim lêm lo .
40021033	" Tahṭhimh thu dang ngâi u : mi âumawh in dâwngpu a um le , chu nih chun grep dûm a siam le ; dâi hen a kulh le , grep sûrnâk khur a chawh le , in sâng a sak le ; chun a bultu tla sinah a thlawh lawh ding hen a ap na le , ram dang ah a kal rawh .
40021034	Chun , a rah kawih a zâ awt rawh chun a rah lâk ding hen a bultu tla sinah a sal tla a fial .
40021035	Chun , a bultu tla nih chun a sal tla chu an tleih le , pakhat chu an vuak le , pakhat chu an thah le , pakhat chu lung hen an seh .
40021036	Chun , sal dang a masa mi tla ngâk hen tam dauh a fial nawlh na le ; annih tla tlûnah khawm chun chu hâwi ber hen an ti nawlh na .
40021037	Chu nûnah lam chun , ' Ka fapa hi chu an zah lai , ' ti hen , a fapa chu an sinah a fial .
40021038	Sikhawmsele , a bultu tla nih chun a fapa an muh kâ hen , ' Hi minung hi rotingtu ding asi , kan thah lai le , a ro ting ding mi hi kan ting tâk ving lai , an ti .
40021039	Chun , anih chu an tleih le , grep dûm thawk hen lênglei ah an lawnh le , an thah rawh .
40021040	" Chuvachun , grep dâwngpu a hawng tikah a bultu tla tlûnah chun zeitin a ti na lai rawh ne ? " a ti .
40021041	Annih nih chun a sinah , " Chubang misual tla chu hamh tak hen a tlâutir na lai le , grep dûm bultu dang , a kawih tik kipah a rah tla chu a sinah pêk vimatu ding tla sinah a thlawh a lawh ding hen a pêk na lai , " an ti .
40021042	Jisu nih an sinah , " Pathian lasuibu ah : ' In saktu tla lung duh lo kha , chu tak chu a kil ah lung herh chem a hawng si rawh . Chu chu Lalpa ti asi le , kan mitmuh ah a chê asi , ' ti hi nan rêl lo mazei ?
40021043	Churuangah chun Pathian Ram chu nan sinah mi suh asi lai le , a rah suah ding mi phun tla sinah pêk asi lai ti ka nan simh na .
40021044	Chun , chu lung tlûnah tlû mi chu a kuai dip lai ; a denh mi châng chu dip ver a rial lai , " a ti .
40021045	Chun , bâwlpu lal tla leh Farisai tla nih chun a tahṭhimh thu chu an theih le , anmah thu a sim ti an theih rawh .
40021046	Chun , amah chu tleih an tum le ; sikhawmsele mi zapi chu an ṭih fâwn , khuavâng ah an ruat ruangah .
40022001	Chun , Jisu nih anmah a sawnh na le , an sinah tahṭhimh thu hen a simh nawlh na le ,
40022002	" Vân Ram chu lalchem âumawh a fapa rangah lâwinâk puai tuah mi hen tahṭhimh asi .
40022003	Chun , lâwinâk puai ei ding hen a sâwm na mi tla chu kawh ding hen a to-aw tla a fial le , sikhawmsele an hawng duh lo .
40022004	Chun , anih nih chun , ' Ka sâwm na mi tla sinah khan , ngâinik u , ka puai chu ka timhtuah thluh rawh ; ka châwchal tla leh ka ran châwm bit tla ka thah le , zeizawng lîm asi rawh ; lâwinâk puai ei ding hawng kal u rawh ' ti u , " ti hen , to-aw dang tla a fial nawlh .
40022005	Sikhawmsele , zeikhawm an siar piak lo le , an kal ving , pakhat chu a lo ah a kal le , pakhat chu a sawlehnâk ah ;
40022006	midang tla nih chun a to-aw tla chu an tleih le , ningzakkâi tak hen an siam le , an thah ving .
40022007	Chun , lalchem chu a thinthawk rawh ; a kawrsen tla a fial le , chubang mi thahtu tla chu a veih dep na le , an khua khawm a duah piak hep na rawh .
40022008	Chun , to-aw tla sinah chun , ' Lâwinâk puai timhtuah thluh asi rawh , ka sâwm na mi tla lam kha chu ei tlâk an si lo .
40022009	Chuvachun , lamṭhuam tla ah kal ule , mi nan muh mi kip lâwinâk puai ei ding hen sâwm na u , ' a ti .
40022010	Chun chubang to-aw tla chu an suak le , lam tla ah chun an kal le , an muh mi kip misual leh mi ṭha tla khawm an pumh hep na le ; chun lâwinâk puai einâk mun chu sâwm mi tla hen an khat rawh .
40022011	" Sikhawmsele , lalchem chu sâwm mi tla zauh ding hen a hawng lût rawh chun , umhnâk puan aih lo mi minung pakhat chunah chun a muh le ;
40022012	chun , a sinah , ' Kâwi , zei zia me umhnâk puan aih lo hen hinah na hawng lût le ? ' a ti . Chun , anih chu a dâisip .
40022013	Chun , lalchem nih chun a to-aw tla sinah , ' A kut leh kê phuar ule , lênglei ah mûi ah lawnh u ; chunah chun ṭap leh hachang rial chu a um lai , ' a ti .
40022014	" Sâwm tla chu tamtak an si le , thîm tla lam chu tâwmtê an si , " a ti .
40022015	Chu liau chun Farisai tla nih chun a thusim lakah an tleih khonâk ding kâng anna thluk .
40022016	Chun , an ṭhiruai tla , Herod murui sinah mi tla hen , a sinah an fial le , chubang tla nih chun , " Sîntirtu , mi dik tak na si le , dik tak hen Pathian leikâng thu na sîntir na tâwn le , sunhsak khun mi khawm na nei lo ti kan theih le ; âukhawm thliar leh dangnâk na nei lo .
40022017	Chuvachun , zei hâwi hen na ngaih hawng kan simh nik ? Rom lalchem sinah siah châwi hi dân asi ma si lo ? " an ti .
40022018	Sikhawmsele , Jisu nih an sual zia chu a theih le , " Mi perpê tla , zeirangah nan ka nik ?
40022019	Siah tangka chu hawng ka zauhtir u , " a ti .
40022020	Chun , a sinah denari khat an hawng put . Chun , anih nih chun an sinah , " Hi hi âu ruk leh âu min mesi ? " a ti .
40022021	Annih nih chun a sinah , " Lalchem , " an ti . Chun , anih nih an sinah , " Chu hâwi asi chun , Kaisar thil tla chu Kaisar sinah pêk ule , Pathian thil tla chu Pathian sinah pêk ko u me " a ti .
40022022	Chubang thu chu an theih rawh chun thungâi chê an ti le , amah chu an kaltâk le , an kal ving .
40022023	Chu ni ber ah chun , Sadukai tla thawknawlhnâk um lo titu tla chu Jisu sinah an hawng kal .
40022024	" Sîntirtu , " " Mosi nih , mi fa neilo hen thi sele , a unaupa nih a nupi chu umpi hen a unaupa a thi mi rangah chi a thlâk piak ding asi , an ti .
40022025	Asi chun ne , kan lakah pasal pasarih an um le , a upachem mi nih nupi a nei le ; a thi le ; chun , chi a thlâk lo ruangah a nupi chu a unaupa thâwn ding hen a roh ;
40022026	Chu hâwi ber hen panihnâk khawm nih , pathumnâk khawm nih , pasarih tiang hen an umpi chiau .
40022027	Chun , an ektê hen an thih nûnah chun nunau khawm a thi rawh .
40022028	Chun , thawknawlh tikah an pasarih lakah a zei mi nupi dauh chem asi lai ? An ektê hen an umpi chiau dangâiah , " ti hen , an deih .
40022029	Jisu nih an sinah , " Pathian lasui thu leh Pathian thiltikhonâk nan theih lo ruangah nan ngaihpalh tâwn asi .
40022030	Thawknawlhnâk ah chun nupi pasal anna umh awt lo le , vân ah vânmifial tla hâwi an si dauh awt asi .
40022031	Chun , mithi thawknawlhnâk thu chu , Pathian nih , ' Kei Abraham Pathian , Isak Pathian , Jakob Pathian ka si , ti hen nan sinah a sim mi kha nan rêl lo mazei ? Pathian chu mithi Pathian asi lo le , a nung mi Pathian asi dauh , " a ti le , a sâng .
40022033	Chun , mi zapi tla nih chun chu chu an theih le , a thu sîntir chu thungâi chê an ti .
40022034	Farisai tla lam nih chun Jisu nih Sadukai tla chu a êl le , a dawngh thlo na ti an theih hen anna pûm rawh .
40022035	Chun , an lakah minung pakhat , Dân sîntirtu nih amah niknâk ding hen thu a deih .
40022036	" Sîntirtu , Dân thu ah zei thupêk hi me a rokual chem ? " ti hen .
40022037	Chun , anih nih chun a sinah , " ' Lalpa na Pathian chu na thinlung zawzawng hen , na thlarau zawzawng hen , na dawnruatnâk zawzawng hen na dâwt ding asi , ti hi .
40022038	Chu chu thupêk rokual chem leh herh chem asi .
40022039	Chun , a sangtu chu hi hi asi : ' Nangmah na dâwt hâwi hen na zâwlbâwm tla khawm na dâwt ding asi , ' ti hi .
40022040	Chu thupêk panih lakah chun dân leh khuavâng tla thu zawzawng â ngauh hep asi , " a ti .
40022041	Chun , Farisai tla chu anna pûm liau chun , Jisu nih annih tla chu thu a deih na ,
40022042	" Mesia chu zei hâwi nan ngaih ? Âu fapa mesi ? " a ti . Annih nih chun a sinah , " David Fapa , " an ti .
40022043	Anih nih chun an sinah , David nih Thlarau Thenhlimh hen ,
40022044	' Lalpa nih chun ka Lalpa sinah , na mêlma tla na kezaphah tangah ka siah lân lo chu ka vawrhlei ah to rawh , ' a ti , ti hen , zeitin zia hen me anih chu Lalpa a ti ne ?
40022045	David nih anih chu , ' Lalpa ' a ti asi chun , zeitin a fapa asi kho ? " a ti .
40022046	Chun , âukhawm nih kâ khat khawm an sâng kho lo le , chu mi ri rawh chun âukhawm nih thu dang khawm an deih ngam lo rawh .
40023001	Chun Jisu nih mi zapi tla leh a ṭhiruai tla sinah thu a sim le ,
40023002	" Dân sîntirtu leh Farisai tla chu Mosi tophah lakah an to tâwn le ;
40023003	churuangah an simh na mi zawng chu ti ule ; zâwt vima u ; an thilti hâwi lam chu ti bâk lah u , sim lam chu an sim tâwn le , an ti ṭung tâwn lo asi .
40023004	Ritphurh hamhkâi tak an siam le , mi tak tlûnah an thâng tâwn le , anmah lam nih chun an kut dawng khawm hen an ṭhial duh lo .
40023005	An thilti zawzawng chu minung muh dingah asi an ti dauh tâwn . An thil bunh tla leh khimh tla chu an lian tir , an puansâr mûm an bawrtir tâwn .
40023006	Puaituahnâk tla ah mun ṭha chem ah , pumhnâk in ah tophah ṭha chem tla ah ;
40023007	sumtuah mun ah chibai bûk tla , mi nih ' Sîntirtu , ' an ti na mi tla an duhzia tâwn .
40023008	Nannih lam chu ' Sîntirtu , ' ti ding hen um lah u , an sîntir natu chu pakhat asi le , nannih vial chu unau nan si .
40023009	Chun , tual tlûnah hin âukhawm ka pa ti lah u , nan Pa chu pakhat cho asi , vân ah mi khi .
40023010	Ruitu ti ding hen um lah u , nan Ruitu chu pakhat cho asi , Mesia chu .
40023011	Nan lakah rokual chem mi chu nan to-aw ah um ding asi .
40023012	Âuzawng â sung-û tir mi vial an nâu lai le , âuzawng â nâutir mi vial chawnglawmh hen an um lai .
40023013	" Nannih Dân sîntirtu leh Farisai perpê tla , nan tlûn a pit ! Vân Ram lampi chu midang tla nan khâr piak na tâwn . Nannih tâ nih nan lût lai lo , mi lût ding tla khawm nan siang fâwn lo .
40023014	" Nannih Dân sîntirtu leh Farisai perpê tla , nan tlûn a pit ! Numei tla sum nanmah nih nan ei hep le ; chun , an in tla nan rawk le , chun mi muh ding hen sâwt tak thla nan cham le ; hi ruangah hin mawhnâk lian dauh nan tawng lai .
40023015	" Nannih Dân sîntirtu leh Farisai perpê tla , nan tlûn a pit ! Phun lût pakhat tê siam ding hen tisumsumriat leh mual nan hêl rê le , chun chu hâwi asi kâ hen anih chu nanmah hâwi hen letnih hen rêp mun ah kal ding tlâk hen nan siam !
40023016	" Nannih ruitu mitchâw , ' Âuzawng Pathian Biakin sim hen siatsirh mi vial , chu chu zeikhawm asi lo ; âuzawng Pathian Biakin ah ngûn min sim hen siatsirhtu vial nih chun lîm ding asi , titu tla , nan tlûn a pit !
40023017	Nannih mi â , mitchâw tla ! A zei mi me rokual dauh , ngûn ma , Pathian Biakin , ngûn thenhlimhtirtu chu ?
40023018	' Chun , âuzawng mâichâm min sim hen siatsirhtu vial chu zeikhawm asi lo , a tlûnah thilpêk min sim hen siatsirhtu vial lam nih chun lîm ding asi , ' nan ti .
40023019	Nannih mitchâw tla ! A zei mi me rokual dauh , thilpêk ma mâichâm , thilpêk thenhlimhtirtu chu ?
40023020	Chuvachun , âuzawng mâichâm min sim hen siatsirhtu vial nih chun mâichâm leh a tlûnah um zawzawng min sim hen siat a sirh tâwn .
40023021	Âuzawng Pathian Biakin min sim hen siatsirhtu vial nih chun Pathian Biakin leh a sungah luahtu min sim hen siat a sirh tâwn .
40023022	Âuzawng vân min sim hen siatsirhtu vial nih chun Pathian laltophah leh a tlûnah to mi chu sim hen siat a sirh tâwn asi .
40023023	" Nannih Dân sîntirtu leh Farisai perpê tla , nan tlûn a pit ! Pudina tla , mohuri tla , zira tla chu parâ lû ah pakhat nan pêk tâwn le , Dân thu pawiherh dauh -- repnâk , khuaruatnâk leh zumhkâinâk tla chu nan dâithlanh tâwn . Chubang tla chu asi nan ti ding mi chu , a dang tla chu tlawlh lêm lo hen .
40023024	Nannih ruitu mitchâw , marhsâng hap hen sangâwngsâu dawlh ṭungtu tla !
40023025	" Dân sîntirtu leh Farisai perpê tla ! Nan tlûn a pit ! Hâi leh khêng lênglei nan ṭâwl thiang le , a sunglei lam chu a thup hen lêpnâk leh sûm kholonâk hen a khat ṭung .
40023026	Farisai mitchâw , hâi leh khêng sunglei chu ṭâwl masa rawh , a lênglei khawm a hawng thiang khonâk ding hen .
40023027	" Dân sîntirtu leh Farisai perpê tla , nan tlûn a pit ! Thlân ngo tîk hen bawih mi , lênglei ah dawh tak a lang , a sunglei lam chu mithi ruh tla leh nâwmtâm kip hen khat mi hâwi chu nan si .
40023028	Nannih khawm chu hâwitê hen lênglei ah chun minung mitmuh hen rep tak hen nan lang tâwn le , nan sunglei ah lam chun perpetnâk leh sualnâk hen nan khat fâwn .
40023029	" Nannih Dân sîntirtu leh Farisai perpê tla ! Nan tlûn a pit ! Khuavâng tla thlân in tla nan sak le , mi rep thlân tla khawm nan thuamh ;
40023030	' Kan pu tla dam liau khan um menza bâk khawmsele an thahnâk ah chun kanna tel lai lo , nan ti tâwn .
40023031	Chuvachun , khuavâng tla thahtu tla fa nan si ti nanna theihtir asi .
40023032	Nan pu tla nih an dawmh mi chu lîm dâidua u .
40023033	Rûl tla , rûl thlâk tla , Gehena lâirêlnâk chu zeitin nan âwl kho lai ?
40023034	Churuang chun nan sinah khuavâng tla , mifing tla , Dân sîntirtu tla ka hawng fial awt ; zeimaw mi nan thah lai le , kraws ah nan khenh lai , zeimaw mi nanna pumhnâk in tla ah savun ri hen nan vuak lai le , khua kip ah nan nehsawh vima na lai .
40023035	Chuvachun , Abel mi rep tak thahnâk thawk hen Pathian Biakin leh mâichâm karah Barakia fapa Zekaria nan thah mi tiang khan , tual tlûnah mi rep an thah mi zawzawng chu nanmah tlûnah rêpnâk a hawng tlung kho lai .
40023036	Thungâi tak hen ka nan simh na , chubang zawzawng chu tusan mi tla tlûnah a hawng tlung lai .
40023037	" Aw Jerusalem , Jerusalem ! Khuavâng tla thahtu , na sinah an hawng fial mi tla lung hen thi thlo hen sehtu ! Ârpinu nih a fa tla a thla tangah a khurh na hâwi hen na fa tla vei zeizat me khurh ka tum mi kha ! Sikhawmsele , na duh lo .
40023038	Zauhnik u , nan Pathian Biakin chu a karo hen mâk hen a um rawh .
40023039	Ka nan simh na , ' Lalpa min hen a hawng mi chu a thaw a suak , ' nan ti lân lo chu tu thawk hen nan ka muh lai lo rawh mahi , " a ti .
40024001	Chun , Jisu chu Pathian Biakin ah mi a suak le , a kal awt ving . Chun , a ṭhiruai tla chu Pathian Biakin zauhtir ding hen a sinah an hawng kal .
40024002	Anih lam nih chun an sinah , " Hi bang zawzawng hi nan muh mu ? Thungâi tak hen ka nan simh na , chimtir lo hen lung â tiang mi rerêng hinah a um lai lo , " a ti le , a sâng .
40024003	Chun , Oliv Tlâng ah chun a to liauah ṭhiruai tla anmah lâwng hen a sinah an hawng kal le , " Chubang chu zeitik ah me a hawng um lai ? Na hawng kal nawlhnâk singsiahnâk chu zei me si lai ? Hawng kan simh rawh , " an ti .
40024004	Jisu nih a sâng na le , " Âukhawm nih an perpet na lo ding hen a thiamthih u .
40024005	Mi tamtak nih , ' Mesia chu ka si , ' ti hen , keimah min sâl hen an hawng kal lai le , mi tamtak an perpet awt ruangah .
40024006	Chun , tuknâk thuthang nan theih teh lai ; nan lawksawng lonâk ding hen a thiamthih u ; chubang tla chu a hawng tlung ding rêng asi . Sikhawmsele , dawnghnâk chu asi lai lo rih .
40024007	Phun dang leh phun dang anna do lai le , ram dang leh ram dang anna do lai . Mun dang dangah pâm a tlung lai le , lî tla â nîn lai .
40024008	Chubang zawzawng chu nunau nganfâk dawmhnâk asi .
40024009	" Chu tikah chun hamh tuar ding hen a nan tleihtir na lai le , an thah na lai ; ka min ruangah phun zawzawng huat nan si lai .
40024010	Chu tikah chun mi tamtak an zumhnâk an bângtâk lai le , anna tleihtir tawnh lai , anna hua tawnh lai .
40024011	Chun , khuavâng telê tamtak khawm an hawng suak lai le , mi tamtak an perpet lai .
40024012	Chun , sualnâk a pung awt ruangah mi tam dauh dâwtnâk chu a dâi teh lai .
40024013	Sikhawmsele , a dawngh tiang hen tuar huamtu vial chu , chu tak chu ruangsuah hen a um lai .
40024014	Chun , hi Ram Thâwngthâng Ṭha hi phun zawzawng theihtirnâk ding hen laikulh zawzawng ah sim hen a um lai ; churawhchun a dawnghnâk a tlung lai .
40024015	" Chuvachun , ṭhiautu Fihnungkâi khuavâng Danial sim mi kha , mun thenhlimh ah dîr hen nan muh tikah ( a rêl mi zawng nih a umzia theih seh ) ,
40024016	Judai ram ah um tla chu tlâng ah tek na seh .
40024017	In tlûnah um mi chu in ah zeilo lâk ding hen tum lah seh .
40024018	Chun , lo ah um mi chu a puan lâk ding hen kîr nawlh lah seh .
40024019	Chubang ni ah chun a râi mi tla leh nauno nei tla tlûn chu a pit lai !
40024020	Nan tek tik ding busik ah mawh , Dinhni ah mawh a hawng tlung lonâk ding hen thlacham u .
40024021	Chu tikah chun hamhnâk fâk tak a um awt ruangah ; chu hâwi hen a fâk mi chu tual umtir thawk hen tutiang hen a um dah lo le , um khawm zeitik khawmah a um nawlh lai lo rawh .
40024022	Chun , chu ni tla chu tâwitir lah sele , minung rerêng dam hen an suak lai lo . Sikhawmsele , thîm tla ruangah chun chubang ni tla chu tâwitir asi lai .
40024023	" Chu tikah chun âuzawng nih nan sinah , ' Zauhnik , Mesia chu hinah a um , ' mawh ' Hinah hi , ' mawh an ti chun lung lah u .
40024024	Mesia telê leh khuavâng telê tla an hawng suak awt ruangah ; chu tla nih chun ti kho sele thîm tla men an perpet khonâk ding hen singsiahnâk leh thilchê rokual tak tla an ti lai .
40024025	Ngâinik u , ka nan simhkan na hi .
40024026	" Chuvachun , nan sinah , ' Zauhnik u , ramkaro ah a um , a nan ti na chun suak lah u ; ' Zauhnik u , in kardang sungah a um , a nan ti na chun lung lah u .
40024027	Mîmthlâ sak leiah a hawng lek le , thlanglei tiang khawm hen a lang tâwn le , Minung Fapa a hawng kal nawlhnâk chu chu hâwi chu asi awt ruangah .
40024028	" Kha zeizawng ah sa ruak umnâk kipah ruaklâwmmû tla anna pûm lai .
40024029	" Sikhawmsele , chubang hamhnâk ni tla nûntê ah , ' Nî mûitir hen a um lai , thlâ a chêu lai lo rawh le , vân thawk hen ârfi tla an tlâ lai le , vân thiltikhonâk tla chu ninh asi lai .
40024030	Chu tik ah chun Minung Fapa singsiahnâk chu vândum ah a lang lai . Chu tik ah chun tual ah chi kip nih an ir an chumh lai le , chun Minung Fapa hi thiltikhonâk leh rokualnâk fâk hen vân sûm tlûnah a hawng kal mi an muh lai .
40024031	Chun , a vânmifial tla chu tâwtawrâwt hâu fâk tak hen a fial na lai . Chun thîm mi tla chu kâwlkil li ah mi dawnghnâk thawk hen khatlei dawngh tiang hen an pumh lai .
40024032	" Chun , theipi kûng ah hin tahṭhimh thu a sîn u ; a ṭeng a hawng no le , a nah a hawng chawrh chun ṭhâlpini a hawng suak awt ti nan theih tâwn .
40024033	Chu hâwi ber hen nannih khawm nih chubang zawzawng chu nan muh tikah amah chu a hawng nâi rawh , kawtkari ah a um ti theih u .
40024034	Thungâi tak hen ka nan simh na , chubang zawzawng chu a tlungkim lân lo chu tusan minung tla hi an vei lai lo .
40024035	Tual leh vân a vei lai le , ka thu lam chu a vei lai lo .
40024036	" Sikhawmsele , chu ni leh a tik thu Pa cho lo nih chun âukhawm nih , vân ah vânmifial khawm nih , Fapa khawm nih an theih loh .
40024037	Chun , Noa dam liau hâwi khan Minung Fapa hawng kal nawlhnâk chu asi lai .
40024038	Chu ni tla ah buanso tlung lân tla ah chun Noa lawng ah a lût ni tiang hen an ei hen an bâr le , nupi pasal anna umh tâwn .
40024039	Buanso a hawng tlung le , an ektê hen a lâk ver na lân lo chu zeikhawm an theih lo . Minung Fapa hawng kal nawlhnâk chu chu hâwi ber asi lai .
40024040	Chu tikah chun , lo ah minung panih an um lai le , pakhat chu kalpi ving hen a um lai le , pakhat chu mâk hen a um lai .
40024041	Nunau panih fâng rialnâk ah chun fâng rial hen an um lai le , pakhat chu kalpi ving hen a um lai le , pakhat chu mâk hen a um lai .
40024042	Churuang chun a ringrâwn u , zei ni ah me nan Lalpa a hawng kal awt nan theih lo ruangah .
40024043	Sikhawmsele , hi hi theih u , mifîr a hawng kal tik ding in dâwngpu nih theih sele , a vêng lai le , a in a rawktir lai lo .
40024044	Churuangah , nannih khawm râlring kumza hen um u , nanna râlring lo tikah Minung Fapa a hawng kal awt ruangah .
40024045	" To-aw zumhkâi , fing tak , a pu nih a tik kipah an buh ting ding ṭhen piak ding hen a dâwngsung tla tlûnah hotu ah a siam mi chu , a zei mi chem me asi lai ?
40024046	A pu a hawng kal tik ah to-aw chubang hâwitê ti hen a hawng muh mi chu a thaw a suak lai .
40024047	Thungâi tak hen ka nan simh na , a neih zawzawng tlûnah hotu ah a siam lai .
40024048	Sikhawmsele , to-aw sual nih chun a thinlung hen , ' Ka pu a hawng sawm lai lo , ' ti hen ,
40024049	a to-aw hâwi tla vuak hen , mi a rî mi tla sinah ei hen bâr sele ,
40024050	chu to-aw pu chu â râlring lo ni ah , a theih lo karah a hawng kal lai le ;
40024051	tan nih hen a hawng suah lai le , mi perpê tla tingvo hâwi a tingtir lai . Chunah chun ṭap leh hachang rial chu a um lai .
40025001	Chu tik chun Vân Ram chu nungâk thenhlimh parâ an khâwnvâr put hen mo dâwngpu dawng ding hen suak mi tla hen tahṭhimh asi rawh lai .
40025002	An lakah panga an â le , panga an fing .
40025003	An â mi tla nih chun an khâwnvâr tla an put le , a hâng lam chu an put sih lo .
40025004	A fing mi tla lam nih chun an khâwnvâr tla an put le , an dûr tla lakah a hâng khawm an put sih .
40025005	Chun , mo dâwngpu chu a hawng tlung tlâi ruangah an ektê hen an ngû le , an it thlit rawh .
40025006	" Chun , zân lâi chirah chun , ' Ngâinik u , mo dâwngpu a hawng kal rawh , amah dawng ding hen hawng suak u ! ' ti hen , âu hâu a hawng um rawh .
40025007	Chu kâ chun nungâk thenhlimh tla chu an thawk hep le , khâwnvâr tla an timhtuah .
40025008	Chun , a â mi tla nih a fing mi tla sinah , ' Nan khâwnvâr hâng kha hawng kan pêk bâk u ; kan khâwnvâr tla a mit awt , an ti .
40025009	Sikhawmsele , a fing mi tla nih chun , ' Kannih leh nannih rangah a tinh lai loh ; a zuartu tla sinah kal ule , châwk bâk u , ' ti hen , an sâng .
40025010	Chun , châwk ding hen an kal kar chun mo dâwngpu chu a hawng tlung rawh . Chun , a râlring mi tla chu amah hen lâwinâk puai ah an lût le , chun , in chu an khâr rawh .
40025011	" Chu nûnah chun nungâk thenhlimh dang tla khawm chu an hawng tleng le , ' Ka pu , ka pu , in hawng kan awnh ! ' an ti .
40025012	Anih lam nih chun , ' Thungâi tak hen ka nan simh na , ka nan theih na lo asi , a ti le , a sâng .
40025013	Chuvachun , ringrâwn hen um u , a ni leh a tik chu nan theih lo ruangah .
40025014	" Mi ram dang ah kal awt hen , a to-aw tla kawh hen , a sum tla an sinah a kiltir na mi hâwi chu asi .
40025015	To-aw pakhat sinah talent nga a pêk le , to-aw dang sinah talent nih a pêk le , to-aw dang sinah talent khat a pêk . An ti kho tâwk chiau hen a pêk na le , chun a kal rawh .
40025016	Chun , talent nga tingtu chu , chu hen chun saw a leh sawm le , talent nga dang a suah .
40025017	Chu hâwi ber hen talent nih tingtu khawm nih chun talent nih dang a suah rawh .
40025018	Talent khat tingtu lam chu a va kal le , khur a chawh le , a pu tangka chu a thuh rawh .
40025019	" Chun , sâwt tak nûnah chun chu to-aw tla pu chu a hawng tlung le , an sinah a sum thâwngthâng a chek .
40025020	Chun , talent nga tingtu chu a hawng kal le , talent nga dang a hawng put le , ' Ka pu , nangnih talent nga na ka kiltir mi kha ; zauhnik talent nga dang ka suah , ' a ti .
40025021	Anih nih chun a sinah , ' To-aw ṭha leh zumhkâi , na ti zia a ṭha , tâwmtê tlûnah zumh na kâi le , tamtak tlûnah ka nan umtir lai ; na pu lâwmnâk ah lût rawh , a ti .
40025022	" Chun , talent nih tingtu khawm chu a hawng kal le , Ka pu , nangnih talent nih na hawng ka kiltir mi kha ; zauhnik , talent nih dang ka suah , a ti .
40025023	A pu nih chun a sinah , ' To-aw ṭha leh zumhkâi na ti zia a ṭha ; tâwmtê tlûnah zumh na kâi le , tamtak tlûnah ka nan umtir lai ; na pu lâwmnâk ah lût rawh , a ti .
40025024	" Chun , talent khat tingtu khawm chu a hawng kal le , ' Ka pu , mi tengkher na si ti ka nan theih le , na tuh lonâk khawmah na ât tâwn le , na vawrh lo mi khawm na pumh tâwn asi .
40025025	Chun , ka lâu le , ka va kal le , na talent kha tual ah ka thuh le ; zauhnik , na tâ tê kha na muh nawlh hi , ' a ti .
40025026	" A pu nih chun a sinah , ' To-aw rualo leh zângzêpa , ka tuh lonâk khawmah ka ât mi leh ka vawrh lonâk ah ka pumh tâwn ti na theih mu ?
40025027	Chu hâwi asi chun , ka tangka chu sawlehtu tla sinah siah rawh ding na si , chuvachun ka hawng tlung tikah ka tâ hi a pung hen ka tawng nawlh ding asi .
40025028	Chun , a talent khat kha lak piak ule , talent râ neitu sinah pêk u .
40025029	Âuzawng a nei mi chu an pêk sap na lai le , an nei tam lai . Âuzawng a neilo mi lam chu a neihlem khawm an lâk piak lai .
40025030	Chun , to-aw mang tlâklo kha lênglei mûi ah chun lawnh u ; chunah chun ṭap leh hachang rial a um lai , a ti le , a sâng .
40025031	" Sikhawmsele , Minung Fapa hi , a vânmifial tla zawzawng hen , a rokualnâk hen a hawng kal tikah a rokualnâk laltophah ah a to lai .
40025032	Chun , a mâika ah phun kip anna pûm lai le , dawrâ vêngtu nih kêl lakah mi dawrâ a thlei hâwi hen annih tla chu a thlei lai .
40025033	Chun , dawrâ tla chu a vawrhlei ah a siah lai le , kêl tla chu a kehlei ah a siah lai .
40025034	Chu tikah chun Lalchem nih chun a vawrhlei ah mi tla sinah , ' Ka Pa malsâwm mi tla , hawng ule , laikulh siam tîr thawk hen nan rangah Ram timhtuah mi chu a ting u .
40025035	Ka sung a vâng liauah nannih nih ei ding nan ka pêk le ; ka tî a hâl liauah din ding nan ka pêk le ; khual ka si liauah nan ka tlungtir .
40025036	Takkaro ka si liauah puan nan ka aihtir le ; ka damlo liauah nan ka veh ; rêngin ah ka um liauah ka sinah nan hawng kal asi , a ti lai .
40025037	" Chu tikah chun mi rep tla nih chun , ' Lalpa , zeitik ah sungvâng hen kan muh le , ei ding kan nan pêk ? Tîhâl hen kan muh le , din ding kan nan pêk ?
40025038	Zeitik ah khual hen kan muh le , kan nan tlungtir ? Takkaro hen kan muh le , nipuan kan nan aihtir ?
40025039	Zeitik ah damlo hen mawh rêngin ah mawh kan nan muh le , na sinah kan hawng kal ? ' ti hen , an sâng lai .
40025040	Chun , Lalchem nih chun an sinah , ' Thungâi tak hen ka nan simh na , hi bang ka unau mêchem mi tla lakah pakhat tlûnah nan ti mi chu ka tlûnah ti nan si , ti hen , a sâng na lai .
40025041	" Chu thluh chun , a kehlei ah mi tla sinah khawm chun , ' Siatbarh mi tla , zungzâl mei diabol leh mifial tla rangah an timhtuah mi lakah chun hawng ka kaltâk u ,
40025042	ka sung a vâng liauah nannih nih ei ding nan ka pêk lo ; ka tî a hâl liauah din ding nan ka pêk lo ;
40025043	khual ka si liauah nan in ah nan ka tlungtir lo ; takkaro ka si liauah puan nan ka aihtir lo ; damlo leh rêngin ah ka um liauah nan ka veh lo , ' a ti lai .
40025044	Chu tikah chun annih khawm nih , Lalpa , zeitik ah me sungvâng hen mawh , tîhâl hen mawh , khual hen mawh , takkaro hen mawh , damlo hen mawh , rêngin ah mawh kan muh le , na rian kan ṭuan piak lo ? ' ti hen , an sâng lai .
40025045	Chun , anih nih chun , an sinah , ' Thungâi tak hen ka nan simh na , hi bang mi mêchem tla lakah pakhat tlûnah nan ti lo chun ka tlûnah ti lo nan si , ti hen , a sâng na lai .
40025046	Chun , chubang chu zungzâl rêpnâk ah an kal lai ; mi rep tla lam chu zungzâl nungnâk ah an kal lai , " a ti .
40026001	Chun hi hâwi hi asi le , Jisu nih chubang thu zawzawng chu a sim thluh rawh chun , a ṭhiruai tla sinah ,
40026002	" Ni nihnâk ah Kalkanh Kût a hawng um awt ti nan theih , Minung Fapa hi khenh ding hen an tleihtir awt asi , " a ti .
40026003	Chu liau chun Bâwlpu Lalchem Kaiapha an ti mi inkulh sung tualmâi ah chun bâwlpu lal tla leh zatlâng upa tla chu anna pûm ;
40026004	Jisu chu ngamlêm pêk hen tleih hen an thah khonâk ding hen anna thluk le ;
40026005	sikhawmsele , Kût sung chun si lah seh , chu lo chun zatlâng lakah nawknâk a hawng um sual lai , " an ti ,
40026006	Chun , Jisu chu Bethani ah , phâr Simon in ah a um liauah ,
40026007	nunau pakhat alabasta bâwm ah sariak rimthâw man har tak put hen a sinah a hawng kal le , buh a ei liauah a lû ah a tawih .
40026008	Sikhawmsele , ṭhiruai tla nih chun chu chu an muh chun an thinthawk le , " Zeirangah me hi hâwi hen a veih salam ?
40026009	Hi sariak hi man tamtak zuar hen , mipâm tla sinah pêk kho asi mi ! " an ti .
40026010	Jisu lam nih chun chu chu a theih le , an sinah , " Nunau hi zeirangah nan nawktir ? Ka tlûnah thil ṭha tak a ti asi .
40026011	Mipâm tla chu nan sinah um kumza ding an si lo mazei , kei lam chu nan sinah um kumza ding ka si lo .
40026012	Hi sariak rimthâw hen ka taksa a tawih mi hi , an hawng ka vûinâk ding mi rangah a timhtuah asi .
40026013	Thungâi tak hen ka nan simh na , laikulh zawzawng ah hi Thâwngthâng Ṭha an simnâk zawngah hi nunau thilti khawm hi amah theihkumzanâk ding hen an sim vima bâk lai , " a ti .
40026014	Chu nûnah chun leinih tla lakah pakhat Juda Iskariot an ti mi chu bâwlpu lal tla sinah a kal le ,
40026015	" Amah chu kan tleihtir na lai le , zei nan ka pêk lai ? " a ti . Chun , tangka shekel sâwmthum pêk ding an tiamh .
40026016	Chu nûnah chun tleih ding hen remkâng tik a hâwl rawh .
40026017	Chun , Sang Thilnu telhlo ni , ni masachem ah ṭhiruai tla chu Jisu sinah an hawng kal le , " Kalkanh Kût buh einâk ding hen kha zeiah me an timhtuah piak sele na duh ? " an ti .
40026018	Chun , anih nih chun , " Khuapi ah âumawh sinah kal ule , a sinah , ' Sîntirtu nih chun ka tik a nâi rawh ; ka ṭhiruai le hen Kalkanh Kût na in ah kan mang lai , a ti , ' va ti u , " a ti .
40026019	Chun , Jisu nih an sinah a ti mi hâwi hen ṭhiruai tla nih chun an ti , chun Kalkanh Kût buh chu an timhtuah rawh .
40026020	Chun , zânleibâi asi rawh chun , ṭhiruai leinih tla hen buh an dûm le ;
40026021	chun , an ei liauah anih nih chun , " Thungâi tak hen ka nan simh na , nan lakah minung pakhat nih a hawng ka tleihtir lai , " a ti .
40026022	Chun , thungâi an lawksawng le , a sinah , " Lalpa , keimah ma ? " an ti chiau .
40026023	Chun , anih nih chun , " Khêng hawng ka purhpitu tak nih a hawng ka tleihtir lai .
40026024	Minung Fapa hi a thâwngthâng an rîn hâwitê khan a kal awt asi . Sikhawmsele , Minung Fapa tleihtirtu ding minung tlûn chu a pit ! Chu minung chu suak lah sele a rangah a ṭha dauh lai , " ti hen a sâng .
40026025	Chun , a tleihtirtu ding mi Juda nih a sâng le , " Rabbi , keimah ma ? " a ti . Anih nih chun a sinah , " Si ta a , " a ti .
40026026	Chun , an ei liauah Jisu nih sang a lâk le , mal a sâwm le , a phel le ; chun a ṭhiruai tla sinah a pêk le , " Lâk ule , ei u ; hi hi ka taksa asi , " a ti .
40026027	Chun , hâi a lâk le , lâwmthu a sim le , an sinah a pêk le , " Nan ektê hen din u ;
40026028	hi hi ka thisen , sual tla ngaihdamnâk dingah mi tamtak rangah suak mi thutiamnâk chu asi .
40026029	Sikhawmsele , ka nan simh na , ka Pa Ram ah nanmah tla hen a thar ka din ni a tlung lân lo chu tu thawk hen grep zûn rah lakah mi hi ka din nawlh lai lo rawh , " a ti .
40026030	Chun , la an sak thluh rawh chun an suak le , Oliv Tlâng ah chun an kal rawh .
40026031	Chun , Jisu nih an sinah , " Tuzân hin nan ektê hen nan ka kaltâk ver lai ; ' Dawrâ vêngtu chu ka vuak lai le , dawrâ rual chu anna rek ver lai , ' ti rîn asi ruangah .
40026032	Sikhawmsele , ka thawknawlh nûnah Galili ram ah nan mâi leiah ka kal lai , " a ti .
40026033	Peter lam nih chun a sinah , " An ektê hen an kaltâk khawm sele , kei lam chu ka nan kaltâk rîlmâl lai lo , " ti hen a sâng .
40026034	Jisu nih a sinah , " Thungâi tak hen ka nan simh , tuzân ah âr khuang lânah veithum na ka pheh lai , " a ti .
40026035	Peter nih a sinah , " Na thihnâk ah chun thi bâk awt khawmsele ka nan pheh rîlmâl lai lo , " a ti . Chu hâwi hen ṭhiruai tla zawzawng nih chun an ti chiau .
40026036	Chu thluh chun Jisu chu anmah tla hen munkhat hen Getsemani an ti mi chu an tleng le , chun a ṭhiruai tla sinah , " Khinah thla ka cham kar vial chu hinah hin to u , " a ti .
40026037	Chun , Peter leh Zebedai fapa panih chu a put na le , a ngaihsia hen thungâi a lawksawng .
40026038	Chun an sinah , " Ka thinlung thungâi a ngaihsia , thihnâk rê asi ; hinah hin um ule , hawng ka vêngpi u , " a ti .
40026039	Chun , tâwm hen mâi leiah a va kal le , a bawkbukhup le , " Ka Pa , tikho asi chun hi hâi nih hin hawng ka lanh seh ; sikhawmsele keimah thu silo hen , nangmah thu thu si dauh seh , " ti hen thla a cham .
40026040	Chun , ṭhiruai tla sinah a hawng kal le , annih chu it riap hen a muh na , chun Peter sinah , " Nannih nih dârkar khat men nan ka vêngpi kho lo mu ?
40026041	Lêmnâk ah nan lût lonâk ding hen râlring kumza hen thlacham u . Thlarau lam nih chun a huam le , taksa lam chu a chak lo asi , " a ti .
40026042	Chun , veinihnâk ah a va kal le , thla a cham nawlh le , " Ka Pa , din lo hen hi hâi nih hin hawng ka lanh kho lo thlo chun nangah thu thu si seh , " a ti .
40026043	Chun , a hawng kal nawlh le , annih murui chu it riap hen a muh nawlh na le , thungâi an itmu a suak ruangah .
40026044	Chun , a kaltâk na nawlh le , veithumnâk ah a thusim lîlâ thla a cham nawlh .
40026045	Chu thluh chun ṭhiruai tla sinah a hawng nawlh le , an sinah , " Tuah lam chun it ule , a dîn u rawh . Zauhnik u , a tik chu a tlung rawh , Minung Fapa hi misual tla kut ah an tleihtir awt hi .
40026046	Thawk ule , kan kal lai . Zauhnik u , hawng ka tleihtirtu ding chu a nâi rawh hi , " a ti .
40026047	Chun , a sim liau chirah Juda , leinih tla lakah pakhat chu a hawng tleng rawh . Amah rual hen bâwlpu lal leh zatlâng upa tla sin thawk hen mi zapi cherkhet nâmsâu leh talhbo put hen an hawng tleng bâk .
40026048	Chun , a tleihtirtu ding mi nih chun singsiahnâk ding a simhkan ver na , " Ka châwchawk mi chu amah chu asi lai , tleih u , " ti hen .
40026049	Chun , Jisu chu a va fûk sawm le , " Chibai , Rabbi " ti hen , a châwchawk chiam .
40026050	Chun , Jisu nih a sinah , " Kâwi , na hawng san chu ti rawh , " a ti . Chu kâ hen Jisu chu an fûk le , an tleih rawh .
40026051	Chun , Jisu murui lakah mi pakhat nih chun a kut hen a banh le , nâmsâu a phâwi le , Bâwlpu Lalchem sal chu a lengh le , a nakhaw tla phak hen a themh .
40026052	Chun , Jisu nih a sinah , " Na nâmsâu kha a siahnâk ah siah nawlh , nâmsâu lektu tla vial chu nâmsâu ber hen an thi awt asi .
40026053	Tu khawmah vânmifial sâng ruk mun leinih ngâk a tam dauh hawng ka fial piak ding hen ka Pa sinah ngiar kho lo hen ma na ka ruat ?
40026054	Sikhawmsele , ngiar menza khawmsele zeitin Pathian lasui thu hi hâwi hen a hawng um ding mi thu hi a hawng tlung kho lai ? " a ti .
40026055	Chu liau tak chun Jisu nih mi zapi tla sinah chun , " Nâmsâu tla , talhbo tla put hen rawkmang tleih ding hâwi hen hawng ka tleih ding hen nan hawng suak mu ? Pathian Biakin ah nisiar sîntir na hen ka to le , nan ka tleih ṭung lo .
40026056	Sikhawmsele , khuavâng lasuirîn tla chu a tlung khonâk ding hen hi bang zawzawng hi a hawng um rawh asi hi , " a ti . Chu liau chun ṭhiruai tla zawzawng nih chun amah chu an thlahthlamh le , an tek ver .
40026057	Chun , Jisu tleihtu tla nih chun Bâwlpu Lalchem Kaiapha in ah Dân sîntirtu tla leh upa tla anna pûmnâk ah chun anih chu an kalpi rawh .
40026058	Sikhawmsele , Peter nih lât tak thawk hen amah chu a zûl le , Bâwlpu Lalchem in kulh sung tualmâi tiang hen ; chun , a va lût le , a dawnghnâk muh ding hen vêngtu tla lakah a va to bâk .
40026059	Chun , amah chu an thah khonâk ding hen bâwlpu lal tla leh lâirêltu tla zawzawng nih chun Jisu phiarnâk an hâwl le ;
40026060	âwkrâwl saksi tamtak hawng kal na khawm sele zeitin khawm an tawng lo .
40026061	A nehnûnah lam chun minung panih an hawng kal le , " Hi minung nih hin ' Pathian Biakin siat hen ni thum sung ah ka sak nawlh kho lai , ' a ti , " an ti .
40026062	Chun , Bâwlpu Lalchem chu a dîr le , a sinah , " Zeitin khawm na sâng lo mu ? Hi bang tla nih an phiarnâk hi zei ti zia mesi ? " a ti .
40026063	Jisu lam chu a dâisip . Chun , Bâwlpu Lalchem nih chun a sinah , " Pathian nung min hen ka nan fâi . Mesia Pathian Fapa chu na si ma ? Hawng kan simh , " a ti .
40026064	Jisu nih a sinah , " Si ta a . Sikhawmsele , ka nan simh , hi nûnah Minung Fapa hi thiltikhonâk vawrhlei ah to hen , a vân sûm tlûnah a hawng kal mi nan muh awt asi , " a ti .
40026065	Chun , Bâwlpu Lalchem nih chun a nipuan tla a thlêk le , " Pathian a simsiat rawh ; theihpitu dang zei kan herh lai rawh ? Pathian a simsiat zia tuah nan theih rawh , zeitin nan ngaih ? " a ti .
40026066	Annih nih chun , " Thi tlâk asi , " ti hen , an sâng .
40026067	Chun , a mêl ah chil an sah le , an vuak le ; zeimaw mi nih chun ,
40026068	" Nang , Mesia , âu nih a nan bengh ? Hawng kan simh , " ti hen , an bengh .
40026069	Chun , Peter chu lêng ah inkulh sung tualmâi ah a to le ; chun nungâk pakhat a sinah a hawng kal le , " Nang khawm Jisu sinah Galili ram ah um mi kha na si hi , " a ti .
40026070	Sikhawmsele , anih nih chun , " Na thusim chu ka theih lo thlo , " ti hen an ektê mâika ah a pheh .
40026071	Chun in kulh kawtkâ ah a va suak kâ hen nungâk dang nih anih chu a muh le , chunah mi tla sinah chun , " Hi khawm hi Nazaret mi Jisu sinah um mi kha asi hi , " a ti .
40026072	Chun , " Chu minung chu ka theih loh , " ti hen siatsirh hen a pheh nawlh .
40026073	Chun , sâwtlotê nûnah a kiangah dîr mi tla nih chun Peter sinah , " Nang khawm hi an sinah mi na si ngelchel , na hawlh ah â thei ko , " an ti .
40026074	Chun , anih nih chun , " Chu minung chu ka theih loh , " ti hen hawlh siat â barh le , siat â sirh rawh . Chun , âr a khuang sawm .
40026075	Chun , Peter nih chun , Jisu nih , " Âr a khuang lânah nangnih veithum na ka pheh lai , " a ti mi thu kha a hawng theih nawlh rawh . Chun , a suak le , ngaihsia tak hen a ṭap rawh .
40027001	Chun , zînglei a hawng si rawh chun bâwlpu lal tla leh zatlâng upa tla zawzawng chu Jisu thah ding hen thu anna thluk .
40027002	Chun , an phuar le , an kalpi le , governor Pilat sinah an pêk rawh .
40027003	Juda , a tleihtirtu nih khan Jisu an mawhtir ti a theih kâ hen â sîr le , tangka shekel sâwmthum kha bâwlpu lal tla leh upa tla sinah a hawng put nawlh le ,
40027004	" Sual neilo ka tleihtir mi kha thil ka ti sual asi , " a ti . Annih nih chun , " Chu chu kan rangah zei a pawi lai ? Nangmah duhzia zawng hen ti , " an ti piak .
40027005	Chun , anih nih chun tangka shekel chu mun thenhlimh sungah a lawnh le , a kal ving le , thi thlo hen â âwk rawh .
40027006	Chun , bâwlpu lal tla nih chun tangka shekel tla chu an lâk le , " Hi hi Biakin thawhlâwm bâwm ah siah a thiang lo , thisen man asi ruangah , " an ti .
40027007	Chun , anna thluk le , khual tla vûinâk ding hen bêl hêmtu mun chu an châwk rawh .
40027008	Churuangah asi , chu mun chu tutiang hen ' Thisen Mun ' an ti mi chu .
40027009	Chu liau chun khuavâng Jeremia nih , " Chun tangka shekel sâwmthum an hauh mi man , Israel thlâk âu tla nih mawh an hauh mi man chu an lâk le ,
40027010	Lalpa nih hawng kan tiamh hâwi hen bêl hêmtu mun rangah an pêk , " ti hen , a sim mi kha a hawng tlung rawh asi .
40027011	Chun , Jisu chu governor mâika ah chun a dîr le , chun governor nih chun , " Juda tla Lalchem na si ma ? " ti hen , a deih . Jisu nih a sinah , " Si ta a , " a ti .
40027012	Chun , bâwlpu lal tla leh upa tla nih an phiar liauah zeitin khawm a sâng lo .
40027013	Chun , Pilat nih a sinah , " Hi tluk an phiar mi hi na theih lo ma ? " a ti .
40027014	Sikhawmsele , kâ khat khawm hen a sâng lo ; chun governor nih thungâi chê a ti .
40027015	Chun , governor nih kût ni ah chun rêngtlâ pakhat , an duh mi zawng mi zapi chu a suah piak tâwn .
40027016	Chun , chu liau chun rêngtlâ , min thang tak , Baraba , an ti mi chu an nei .
40027017	Chun , an hawng le , Pilat nih an sinah , " Âu me an suah piak na sele nan duh ? Baraba ma , Jisu Mesia an ti mi chu ? " a ti .
40027018	Nahsuahnâk ruangah anih chu an tleihtir ti a theih ruangah .
40027019	Chun , lâirêlnâk tophah ah chun a to liauah , a nupi nih , " Kha mi rep tak tlûnah khan zeikhawm ti lah ; tusûn hin amah ruangah mang leiah thil tamtak ka tuar asi , " ti hen , a chah .
40027020	Chun , bâwlpu lal tla leh upa tla nih Baraba deih hen Jisu veih ding hen mi zapi tla chu an lêm .
40027021	Governor nih chun annih tla chu a sawnh na le , " An panih lakah a zei mi dauh me an suah piak na sele nan duh ? " a ti nawlh . Chun , annih nih chun , " Baraba , " an ti .
40027022	Pilat nih an sinah , " Jisu Mesia an ti mi hi zeitin ka ti lai rawh ne ? " a ti . An ektê hen , " Anih chu kraws ah khenh rawh , " an ti .
40027023	Chun , anih nih chun , " Zeirangah me ? Zei me a sual ? " a ti . Sikhawmsele , annih tla chu , " Kraws ah khenhtir rawh , " ti hen an âu chiam .
40027024	Chun , Pilat nih zeitin khawm a ti kho lo le , a nawk awt dadauh ti a theih le , tî a lâk le , mi zapi mâika ah chun a kut a ṭâwl le , " Hi mi rep thahnâk lakah hin ka thiang ; nannih nih nanmah ti hen va ti u , " a ti .
40027025	Chun , zatlâng zawzawng nih , " A thihnâk mawh chu kanmah tlûnah leh kan fa tla tlûnah um seh , " ti hen , an sâng .
40027026	Chu thluh chun Baraba chu a suah piak na le ; Jisu lam chu a vuak le , kraws ah khenh ding hen a pêk na rawh .
40027027	Chu thluh chun governor kawrsen tla nih chun Jisu chu lal in ah an kalpi le , an murui lakah mi zawzawng an sinah an pumh na .
40027028	Chun , a puan tla an lît piak le , puan sen an aihtir .
40027029	Chun , ling lukhuh an phiar le , an khuhtir le , a kut vawrhlei ah lâiluang an puttir ; a mâika ah an siksidîr le , " Chibai , Juda tla Lalchem ! " ti hen , nihsuak siamnâk ah an mang .
40027030	Chun , amah chu chil an sah le , lâiluang chu an suh le , a lû ah an vuak .
40027031	Chun , nihsuak siamnâk ah an mang thluh chun puan chu an lît piak le , amah puan chu an aihtir nawlh le , kraws ah khenh ding hen an kalpi rawh .
40027032	Chun , an suak liauah , Kurini mi , a min Simon an muh le ; chu minung chu a kraws put ding hen an tleih .
40027033	Chun , Golgotha , luruh mun an ti mi mun chu an hawng tleng le ,
40027034	uain thur , zei lo khâ hen chawmh mi , a din ding hen an pêk .
40027035	Sikhawmsele , a tem le , a din duh lo . Chun , kraws ah an khenh thluh rawh chun chamchawh hen a nipuan tla anna ṭhen .
40027036	Chun , chunah chun an to le , an vêng .
40027037	A phiarnâk , " HI JISU HI JUDA TLA LALCHEM ASI , " ti hen rîn mi a lû tlûnah an bêk .
40027038	Chun , amah rual hen rawkmang panih an khenh na bâk , a vawrhlei ah pakhat , a kehlei ah pakhat .
40027039	Chun , mivel kip nih an lû an sut le ,
40027040	" Nang , Pathian Biakin siat hen ni thum ah sak nawlhtu , a hum rawh ; Pathian Fapa na si chun kraws thawk hen hawng ṭum ko me , " ti hen an sîrleih .
40027041	Chu hâwi ber hen bâwlpu lal tla nih chun Dân sîntirtu leh upa tla hen ,
40027042	" Midang chu hum tâwn hen mah chu â hum kho lo . Israel Lalchem asi lo mazei , tuah kraws thawk hen hawng ṭum ko seh me , chun amah chu kan zumh lai .
40027043	Pathian a lung si lo ma , amah hi a duh chun tuhin Pathian nih ruangsuah seh , ' Pathian Fapa ka si , ' a ti dangâiah , " an ti .
40027044	Rawkmang an khenh mi tla khawm nih chun , chu hâwi ber hen an sîrleih .
40027045	Chun , dâr leinih thawk hen dâr thum tiang hen laikulh a hawng mûi ver rawh .
40027046	Chun , dâr thumnâk dingah chun Jisu chu hâu fâk tak hen , " Eli , Eli , lema sabakthani ? " ti hen a âu le , chu chu ' Ka Pathian , ka Pathian , zeirangah na ka kaltâk ? ' tinâk asi .
40027047	Chun , a kiangah zeimaw mi dîr tla nih chu chu an theih le , " Hi minung nih hin Elija a kawh asi , " an ti .
40027048	Chun , an lakah minung pakhat a tek sawm le , hâng dâwp kho mi a lâk le , uain thur lakah a chiah le , fung lakah a târ le , a dintir .
40027049	Chun , midang tla nih chun , " Um ko seh , amah hum ding hen Elija a hawng lai mawh kan zauh lai , " an ti .
40027050	Chun , Jisu chu hâu fâk tak hen a âu nawlh le , a nûkrî a chat rawh .
40027051	Chun , Pathian Biakin puanzâr chu a tlûnlei thawk hen a tanglei tiang hen suak dak hen a tlêk rawh . Chun , lî a hawng nîn le , lungpi tla an kak le ;
40027052	thlân tla â awng le , mi thenhlimh it rawh mi tla taksa tamtak khawm thawk hen an um rawh .
40027053	Chubang tla chu Jisu thawknawlh nûnah chun thlân ah mi chu an suak le , Khua Thenhlimh ah chun an lût le , mi tamtak sinah anna langh rawh .
40027054	Chun , kawrsen zâ hotu leh a sinah Jisu vêng hen um bâk mi tla nih chun lînîn leh thil umzia tla chu an muh rawh chun thungâi an ṭih le , " Hi Minung hi Pathian Fapa asi chiammâm , " an ti .
40027055	Chun , chunah chun nunau tamtak a rianṭuan piak vima hen Galili ram thawk hen Jisu hawng zûltu tla chu an um le , a râltlâng hen an chawnh .
40027056	Chubang tla lakah chun Mari Magdala mi , Mari Jem leh Josef nu leh Zebedai fapa tla nu le anna tel .
40027057	Chun , zânleibâi a hawng si rawh chun , minei , a min Josef Arimathai thawk hen mi a hawng kal le , amah khawm chu Jisu ṭhiruai asi bâk .
40027058	Chu minung chu Pilat sinah a va kal le , Jisu ruak chu a deih . Chun , Pilat nih lâk ding thu a pêk .
40027059	Chun , Josef nih chun ruak chu a lâk le , puan mangṭhia thiang tak hen a tuam le ,
40027060	amah thlân thar lung a ker mi lakah chun a zâutir le ; thlân kawtkâ ah chun lung lianpi mi hen a khâr le , a kal rawh .
40027061	Chun , Mari Magdala mi leh Mari dang chu chunah chun an um , thlân kawtkâ zâwn ah chun an to .
40027062	Chun , a thâituan ah chun chu chu Timhtuah ni nûnah bâwlpu lal tla leh Farisai tla chu Pilat sinah an hawng a pûm .
40027063	" Ka pu , chu perpettu nih chun a dam liauah khan , ' Ni thum nûnah ka thawknawlh lai , ' a ti mi kan theih ko .
40027064	Chun , thlân chu ni thum ni tiang hen vêng ding hen thu pêk . Chu hâwi asi lo chun , a ṭhiruai tla nih amah chu an fîr lebang lai le , zatlâng sinah , ' Mithi lakah mi a thawknawlh rawh asi , ' an ti lebang lai ; chun perpetnâk madung chu a masa mi ngâk hen a ṭha lo khun lai , " an ti .
40027065	Pilat nih an sinah , " Vêngtu kawrsen tla nan nei kha ta a ; kal ule , nan ti kho zia zawng hen ṭha tak hen vêngtir ko u me , " a ti .
40027066	Chun , vêngtu kawrsen tla hen an va kal le , thlân chu an vêngtir na le , lung chu an singsiah .
40028001	Chun , Dinhni nûnah chun zarhkar ni masachem ah khuadei bâi ah , Mari Magdala mi leh Mari dang chu thlân zauh ding hen an kal .
40028002	Chun , lâkkhatko ah lî fâk tak hen â nîn le ; Lalpa vânmifial vân thawk hen a hawng ṭum le , lung chu a ṭhial le , a tlûnah a to rawh .
40028003	A mêl umzia chu mîmthlalek hâwi asi le , a nipuan tla chu vûr hâwi hen a vâr .
40028004	Amah an ṭih ruangah vêngtu tla chu an thir le , a thi mi hâwi hen an um rawh .
40028005	Chun , vânmifial nih chun nunau tla chu a sawnh na le , an sinah , " Nannih nih chun ṭih lah u , Jisu an khenh mi kha nan hâwl ti ka theih .
40028006	Hinah a um lo rawh ; a sim mi hâwitê hen a thawknawlh rawh . Hawng ule , a itnâk mun hi hawng zauhnik u .
40028007	Chun , kal rereh ule , a ṭhiruai tla sinah , ' Mithi lakah mi a thawknawlh rawh asi ; chun Galili ram ah nan mâi leiah a kal ; chunah chun amah chu nan muh lai , ti hen , simh na u . Ngâinik u , ka nan simh na rawh hi , " a ti .
40028008	Chun , lâu leh lâwm tak bû hen thlân thawk hen chun an kal rereh le , a ṭhiruai tla simh na ding hen an tek rawh .
40028009	Chun , lâkkhatko ah , Jisu nih annih chu a tawng na le , " Chibai , " a ti . Chun , annih nih chun a kezaphah tla chu an tham le , an mâimûk .
40028010	Chun , Jisu nih an sinah , " Lâu lah u , kal ule , Galili ram ah kal ding hen ka unau tla va simh na u ; chunah chun nan ka muh lai , " a ti .
40028011	Chun , nunau tla chu an va kal liau chun vêngtu kawrsen zeimaw mi chu khuapi ah an lût le , thil umzia zawzawng chu bâwlpu lal tla sinah an va simh .
40028012	Chun , upa tla hen anna pûm le , anna thluk rawh ; chun kawrsen tla sinah tangka cherkhet an pêk na le ,
40028013	" Zânah kan it karah ' A ṭhiruai tla chu an hawng le , amah chu an fîr rawh asi , ti u .
40028014	Chun , governor nih chu chu a hawng theih rawh chun amah chu kan lêm lai le , lawksawng lo ding hen kan siam na lai , " an ti .
40028015	Chun , tangka chu an lâk le , an simh na mi hâwi hen chun an ti rawh . Chun , tutiang hen chu thu chu Juda tla lakah an sim chur asi .
40028016	Ṭhiruai leikhat tla chu Galili ram ah , Jisu nih tlâng a ruat piak na mi leiah an kal .
40028017	Chun , amah an muh rawh chun mâi an mûk ; zeimaw mi nih chun an zumhmaih .
40028018	Chun , Jisu chu an sinah a hawng kal le , annih tla chu a sawnh na , " Tual leh vân ah mi thuneihnâk zawzawng ka sinah pêk asi rawh .
40028019	Chuvachun , kal ule , phun kip lakah mi ṭhiruai tla ah siam na ule , Pa leh Fapa leh Thlarau Thenhlimh min hen baptis na ule , thu ka nan pêk na mi zawzawng zâwt ding hen sîntir na u .
40028020	Chun , ngâinik u , kei zungzâl hen laikulh dawngh tiang hen nan sinah ka um vima lai , " a ti .
41001001	Hi hi Pathian Fapa Jisu Krist Thawngthang Ṭha tlung dawmhtîrnâk chu asi .
41001002	Khuavâng Isai lasuibu ah : " Ngâinik , ka mifial na mâi leiah ka fial lai le , anih nih chun na lampi a siam lai .
41001003	Ramkaro ah mi âu hâu nih chun , Lalpa lampi sial ule , a lam tla dingtir u , " a ti , ti hen , rîn hâwi khan .
41001004	Johan ramkaro ah Baptistu kha sual ngaihdamnâk ding rimnâk baptisma thu sim hen a hawng kal .
41001005	Chun , Judai ram mi zawzawng leh Jerusalem mi zawzawng tla an suak le , a sinah an kal le , an sual tla thutluang vâwr hen Jordan Va ah chun a sinah baptis an si rawh .
41001006	Chun , Johan chu sangâwngsâu mul puan hen â thuam le , a tâi savun tâisâwm hen â sâwm le , khâubawk leh ram khuaitizû a ei .
41001007	Chun , " Ka dung leiah keimah ngâk hen rokual dauh a hawng kal liau asi ; kûn hen a pheikawk ri sût tlâk khawm ka si lo .
41001008	Kei nih chun tî hen ka nan baptis na tâwn le ; anih lam nih chun Thlarau Thenhlimh hen a nan baptis na lai , " ti hen , a sim .
41001009	Chun , chu liau chun tihin asi le , Jisu chu Galili ram ah Nazaret thawk hen a hawng kal le , Jordan Va ah chun Johan sinah baptis asi rawh .
41001010	Tî ah mi a suak kâ hen vân â awng le , Thlarau Thenhlimh vaṭhu hâwi hen a tlûnah a hawng ṭum mi a muh .
41001011	Chun , " Nang , ka Fapa duhtak na si le , na tlûnah thungâi ka lâwm asi , " ti hen , vân thawk hen aw-hâu a hawng suak .
41001012	Chun , Thlarau nih chun ramkaro ah a fial sawm .
41001013	Chun , Setan lêm bû hen ramkaro ah ni sâwmli a um le , ramsa tla nâwngah a um le ; vânmifial tla nih chun an zauhkhenh rawh .
41001014	Chun , Johan chu rêng an thlâk nûnah Jisu chu Pathian Thâwngthâng Ṭha sim hen Galili ram ah a hawng kal le ,
41001015	" Tik chu a hawng tlung rawh , Pathian Ram khawm a hawng nâi rawh ; rim ule , Thâwngthâng Ṭha hi lung u , " a ti vima .
41001016	Chun , Galili Rilî kap a râwng liauah Simon leh a unau Andri chu rilî ah chun lên vawrh hen a muh na le ; ngarâltu an si rêng asi .
41001017	Chun , Jisu nih an sinah , " Hawng ka zûl u , minung hâwltu ah ka nan siam na lai , " a ti .
41001018	Chun , lên tla chu kaltâk hen an zûl sawm .
41001019	Chun , lât lo tê a kal rawh chun Zebedai fapa Jem leh a unau Johan chu a muh na le , chu tla chu lên ṭhît hen lawng ah ber an um .
41001020	Chun , anih nih chun anmah chu a kawh sawm na le ; chun an pa Zebedai chu lawh an lâk mi tla hen lawng ah an kaltâk na le , an zûl rawh .
41001021	Chun , Kapernaum khua ah a va lût le ; chun Dinhni ah chun pumhnâk in ah a va lût le , a sîntir sawm na .
41001022	A thu sîntirnâk chu chê an ti thlo ; Dân sîntirtu tla hâwi silo hen , thuneihnâk nei hâwi tak hen anmah tla a sîntir na ruangah .
41001023	Chun , anna pumhnâk in ah chun khuri nâwmtâm vuanh mi pakhat a um le ; anih nih chun ,
41001024	" Nazaret Jisu , kannih leh nang zei me kanna tlâinâk um ? Hawng kan veih ding hen na hawng mi masi ? Nang ka nan theih , Pathian Mi Thenhlimh na si , " ti hen a âu sawm rawh .
41001025	Chun , Jisu nih a fâi le , " Dâisip , a sungah mi hawng suak rawh , " a ti .
41001026	Chun , khuri nâwmtâm nih chun amah a sûlneng le , aw-hâu fâk tak hen a sungah mi a suak rawh .
41001027	Chun , an ektê hen thungâi chê an ti . Chuvachun , " Hi hi zei me si le ? Sîntirnâk thar asi ma hi ! Khuri nâwmtâm tla khawm thu nei tak hen thu a pêk le , a thu anna âwi vima ko râu , " ti hen , anna cheih .
41001028	Chun , Galili ram kiangkam zawzawng ah ram kipah a thâwngthâng a thang sawm .
41001029	Chun , pumhnâk in ah mi chu a suak rawh chun , Jem leh Johan hen Simon leh Andri in ah chun an lût sawm .
41001030	Chun , Simon nupi nu chu a dam lo le , a rîl ko ; chun , a thâwngthâng chu Jisu an simh sawm .
41001031	Chun , anih nih chun a kut a tleih le , a thawh rawh ; chun a zâwt chu a reh le , an eibâr a timhtuah piak na rawh .
41001032	Chun , zânleibâi ah nî a tlâ nûnah chun damlo zawzawng leh khuri vuanh tla a sinah an hawng put .
41001033	Khuatê hen kawtkari ah chun an hawng a pûm khup .
41001034	Chun , mi cherkhet nganfâk kip hen fâk tla chu a damh na le , khuri cherkhet a nar na ; khuri tla nih chun amah an theih ruangah an hawlh ding a siang lo .
41001035	Chun , a thâizîngtê , khuadei lânah a thawk le , in ah mi chu a suak . Khuapi thawk hen mun king nakah ah a va kal le , chunah chun thla a cham .
41001036	Chun , Simon leh a hâwi tla nih chun a dung leiah an zûl .
41001037	Chun , anih chu an tawng rawh chun a sinah , " Mi zawzawng nih an hâwl asi , an ti .
41001038	Chun , anih nih chun an sinah , " Mun dangah khua nâi tla ah chun kan kal lai , chubang tla ah khawm thu ka sim khonâk ding hen ; chu chu ka hawng kal san asi , " a ti .
41001039	Chun , thusim leh khuri tla nar vima hen Galili ram zawzawng ah pumhnâk in tla ah a lût vima .
41001040	Chun , Jisu sinah phâr a hawng kal le , " Na duh chun na hawng ka thiangtir kho , " ti hen , a mâika ah siksidîr hen a ngiar chiam .
41001041	Chun , anih nih chun thungâi a zângfah le , a banh le , a tawngh , " Ka duh e , hawng thiang rawh , " a ti .
41001042	Chun , zeikarlo ah a phâr chu a reh sawm le , a hawng thiang rawh .
41001043	Chun , Jisu nih chun , " Âu sin khawmah sim lo ding hen a thiamthih rawh ;
41001044	sikhawmsele , bâwlpu sinah va a zauhtir le , na thianhnâk ding hen Mosi nih thil a ruat mi tla kha ap rawh , an theihthiam khonâk ding hen , " a ti thlir le , a kaltir sawm .
41001045	Sikhawmsele , anih chu a suak le , chu thâwngthâng chu thungâi a phuang le , a zanh . Chuvachun , Jisu chu lang hen khua ah a lût kho lo rawh . Ramkaro mun ah a um le , chun mun kipah mi a sinah an hawng kal tâwn .
41002001	Chun , ni zeimaw zat ding nûnah , Kapernaum ah a lût nawlh liauah , in ah chun a um ti thu a hawng thang rawh .
41002002	Chun , kawtkari khawmah umnâk umlo rê hen mi cherkhet an hawng a pûm rawh ; chun an sinah thu a sim rawh .
41002003	Chun , mi khêng pakhat , minung pali nih zawnh hen a sinah an hawngpi .
41002004	Chun , zapi ruangah a kiang tekah an kal kho lo ruangah a umnâk in tlûn an siat le ; chun , an pemh thluh rawh chun a tangphah chu a tlûnah mi khêng zâu bû hen an thlâk .
41002005	Chun , Jisu nih an lung zia chu a muh rawh chun mi khêng sinah , " Ka fa , na sual tla ngaihdam asi rawh , " a ti .
41002006	Chun , Dân sîntirtu zeimaw mi tla chu chunah chun an to le ,
41002007	" Hi minung nih hin zeirangah me hi hâwi hen thu a sim ? Pathian a simsâwi asi hi ; mi pakhat , Pathian cho lo nih chun âu nih me sual tla ngaihdam kho ? " ti hen , an thinlung hen anna ruat .
41002008	Chun , Jisu nih an thinlung ah chu hâwi hen an ruat ti a thinlung hen a hawng theih sawm le , an sinah , " Chubang thu chu zeirangah me nan thinlung ah nan ruat ?
41002009	Mi khêng sinah hin , ' Na sual tla ngaihdam asi rawh , ' ti leh , ' Na tangphah lâk le , kê hen kal rawh , ti hi , a zei mi a sim awl dauh ' ?
41002010	Zeikhawm si sele , laikulh ah Minung Fapa nih sual ngaihdam khonâk a nei ti nan theih khonâk ding hen mi khêng sinah chun ,
41002011	' ' Thawk le , na tangphah lâk le , na in ah kal rawh ka nan ti , " a ti .
41002012	Chun , anih chu a thawk le , a tangphah a lâk sawm le , an ektê muh hen a suak rawh . Churawhchun , an ektê hen thungâi chê an ti le , " Hi hâwi rerêng hi kan muh dah lo , " ti hen , Pathian an sawr rawh .
41002013	Chun , Jisu chu a suak nawlh le , rilî kapah chun a kal le ; chun mi zapi zawzawng chu a sinah an va kal le , a sîntir na rawh .
41002014	Chun , a kal pah hen , Levi , Alphai fapa chu siah châwinâk mun ah to mi a muh le , a sinah , " Hawng ka zûl rawh , " a ti . Chun , a thawk le , a zûl rawh .
41002015	Chun , hi hâwi hi Jisu nih chun Levi in ah chun buh khêng a dûm le , siah khawlhtu tla leh misual cherkhet nih Jisu leh a ṭhiruai tla chu an dûmpi na . An tam ngâi dangâiah Jisu chu an zûl bâk tâwn .
41002016	Chun , Farisai tla lakah Dân sîntirtu tla nih chun Jisu nih misual tla leh siah khawlhtu tla a dûmpi na mi an muh rawh chun , a ṭhiruai tla sinah chun , " Zei zia me siah khawlhtu tla leh misual tla sinah a ei hen a din ? " an ti .
41002017	Chun , Jisu nih chu chu a theih le , an sinah chun , " Mi chak tla nih daktawr an herh lo le , miṭia lo tla nih an herh dauh asi ; mi rep tak tla lam ding hen hawng kal ka si lo le , misual tla lam ding dauh hen hawng kal ka si , " a ti .
41002018	Chun , Johan ṭhiruai tla leh Farisai tla nih chun buh an ngei le ; chun , mi an hawng kal le , Jisu sinah , " Zeirangah me Johan ṭhiruai tla leh Farisai ṭhiruai tla nih buh an ngei le , na ṭhiruai tla nih an ngei tâwn bâk lo ? " an ti .
41002019	Jisu nih an sinah , " Mo ruaitu tla sinah a pasal ding mi a um kar vial mo ruaitu tla nih chun buh an ngei kho mazei ? A pasal ding mi chu an sinah a um kar zawng an ngei kho lai loh .
41002020	Sikhawmsele , a pasal ding mi chu an sinah mi kalpi ving ni tla a tlung lai le , chu ni ah lam chun an ngei lai . "
41002021	" Âukhawm puan li , puan tiṭum suk lo mi tliar hen an belh dah lo ; belh nik sele a belhnâk nih chun a thlêk lehlam lai ; a thar nih chun a li mi chu a thlêk lai le , a tlêk khun lai .
41002022	Chun , âukhawm nih uain thar uain dûr li tla ah an râwn dah lo ; râwn nik sele , uain nih chun savun dûr tla chu a tâwn phet lai le , uain leh savun dûr tla chu an vei vevê lai . Uain thar chu savun uain dûr thar tla ah an râwn dauh tâwn asi , " a ti .
41002023	Chun , tihin asi le , Jisu chu Dinhni ah chun fâng mun tla a pal le , chun a ṭhiruai tla nih chun an kal pah hen favûi tla chu an khiak rawh .
41002024	Chun , Farisai tla nih chun a sinah , " Zauhnik , zeirangah Dinhni ah a thianglo mi chu an ti ? " an ti .
41002025	Chun , anih nih chun an sinah , " David leh a hâwi tla an samphâng le , an sungvâng liauah a thilti kha nan rêl lo mazei ?
41002026	Kha hâwi hen Abiathar Bâwlpu Lalchem asi liauah Pathian in ah a lût le , bâwlpu tla cho lo nih chun ei a thiang lo mi sang an siah mi chu a ei le , a hâwi tla sinah a pêk bâk mi thu kha ? " a ti .
41002027	Chun , amah ber nih chun an sinah , " Dinhni hi minung rangah siam asi le , minung hi Dinhni rangah siam asi lo .
41002028	Chuvachun , Minung Fapa hi Dinhni lak khawmah Lal asi , " a ti .
41003001	Chun , Jisu chu pumhnâk in ah chun a lût nawlh le , chunah chun minung pakhat kutkhêng a um .
41003002	Chun , amah an phiar khonâk ding hen Dinhni ah a damh awt leh awt lo an thlingthlâk .
41003003	Chun , anih nih kutkhêng sinah chun , " A lâi ah dîr rawh , " a ti .
41003004	Chun , an sinah chun , " Dinhni ah hin ṭhattir ma a thiang siattir ? Ruangsuah ma a thiang thah ? " ti hen , a deih na . Sikhawmsele , an dâisip .
41003005	Chun , an thinlung chang zia chu thungâi pawi ti piak hen , thinthawk bû hen anmah tla a zauh na nûnah chu minung sinah chun , " Na kut zangh rawh , " a ti . Chun , a van zangh le , a kut chu a dam rawh .
41003006	Chun , Farisai tla chu an suak le , amah an thah kho zia ding ruat hen Herod murui tla hen chun anna thluk sawm .
41003007	Chun , Jisu chu a ṭhiruai tla hen rilî leiah chun anna ṭhinh ving . Chun , Galili ram thawk hen mi zapi cherkhet nih an zûl rawh .
41003008	Chun , a thilti rokual zia chu an theih rawh chun Judai ram thawk hen , Jerusalem thawk hen , Idumai ram thawk hen , Jordan râl thawk hen , Tura leh Sidon khua kiangkam thawk hen , mi zapi cherkhet a sinah an hawng kal .
41003009	Chun , mi zapi ruangah chun a rangah lawnglêng ruat piak ding hen a ṭhiruai tla a simh na , " Chu lo chun an hawng ka eng dûlmâl lebang lai , " a ti .
41003010	Mi cherkhet a damh na le ; chun nganfâk nei mi vial nih amah an tawngh khonâk ding hen an fûk thur .
41003011	Khuri nâwmtâm tla khawm nih amah chu an muh kip hen a mâika ah bawkbukhup hen , " Nang , Pathian Fapa chu na si , " ti hen , an âu tâwn .
41003012	Chun , anih nih chun a thâwngthâng chu phuang lo ding hen an sinah thu a kilh vima na .
41003013	Chun , Jisu chu tlâng ah chun a kâi le , amah nih a duh mi vial chu a kawh na ; chun annih chu a sinah an va kal .
41003014	Chun , a sinah an um khonâk ding hen leh thusim ding leh
41003015	khuri tla narnâk thu nei ding hen a fial na khonâk ding hen leinih a ruat .
41003016	Chu tla chu Simon ( Jisu nih Peter ti hen a auh mi ) ,
41003017	Zebedai fapa Jem leh a unau Johan , ( chu tla chu Boanerge a sak , chu chu Khuarît fa tla tinâk asi ) ;
41003018	Andri , Philip , Bartholomai , Mathai , Thom , Alphai fapa Jem , Thadai , Kana mi Simon leh
41003019	a tleihtirtu Juda Iskariot tla an si .
41003020	Chun , Jisu chu in ah a lût rawh . Chun , mi zapi chu an hawng a pûm nawlh le , chuvachun sang ngangâi men an ei kholo rawh .
41003021	Chun , a dâwngsung tla nih chun chu chu an theih rawh chun , " A â ma chu , " ti hen , amah tleih ding hen anna thawh .
41003022	Chun , Dân sîntirtu tla Jerusalem thawk hen hawng ṭum mi tla nih chun , " Belzebul nei asi hi , " an ti ; " Khuri lal ruangah asi lo mazei khuri tla a nar tâwn mi , " an ti .
41003023	Chun , Jisu nih Dân sîntirtu tla chu a kawh na le , tahṭhimh thu hen an sinah , " Setan nih Setan ber zeitin a nar kho lai ?
41003024	Ram khawm mah leh mah a do chun , chu ram chu a dîr kho lai lo .
41003025	Dâwngsung khat khawm mah anna do chun , chu dâwngsung chu a dîr kho lai lo .
41003026	Churuangah Setan ram chu ṭhenkhuai hen a um chun a dîr kho lai lo le , a vei thlo lai .
41003027	" Âukhawm nih mi chak in ah lût hen a sum chu a lâk piak kho tâwn lo , mi chak chu a phuar masa tâ lo chun . Chu nûnah lam chun a in chu a rawk kho lai .
41003028	" Hi hi theih u ! Minung fa tla hi an sualnâk zawzawng ah leh Pathian an simsiatnâk zei lei zawngah khawm an simsiatnâk tla chu ngaihdam an si lai .
41003029	Sikhawmsele , âuzawng Thlarau Thenhlimh ngâi simsiattu lam chu zeitik khawmah ngaihdamnâk a tawng lai lo , zungzâl sualnâk ah chun mawh hen a um lehlam lai , " a ti .
41003030	" Khuri nâwmtâm a nei asi , " an ti ruang khan chu chu a sim asi .
41003031	Chun , Jisu nu leh a unau tla an hawng le , lêng ah an dîr le , amah va kawh ding hen mi an fial .
41003032	Chun , a kiangah chun mi zapi anna tohâwng le , chun a sinah chun , " Zauhnik , lênglei ah na nu leh na unau tla nih an hâwl , " an ti .
41003033	Chun , anih nih chun an sinah , " Ka nu leh ka unau tla chu âu me ? " ti hen , a sâng .
41003034	Chun , a kiangah to tla chu a zauh na le , " Zauhnik u , ka nu leh ka unau tla hi !
41003035	Âuzawng Pathian duhzia titu vial chu ka unau , ka far , ka nu tla an si , " a ti .
41004001	Chun , Jisu nih Galili rilî kapah chun , a sîntir nawlh na rawh . Chun , mi zapi tla cherkhet a sinah an hawng a pûm le , chun rilî ah chun lawng ah â chuan le , a to le ; zapi tla zawzawng chu rilî kap tlâng ah chun an um .
41004002	Chun , tahṭhimh thu hen thu cherkhet a sîntir na ; a sîntirnâk ah chun an sinah :
41004003	" Ngâi u ! Fachî vawrhtu fachî vawrh hen a kal le ;
41004004	chun , hi hâwi hi asi le , a vawrh liauah a zeimaw mi lam vâu ah a tlâ le , vâ tla nih an ei hep .
41004005	Chun , a zeimaw mi lungpher tlûn tual pannâk ah a tlâ le , tual a sah lo ruangah a keuh sawm .
41004006	Sikhawmsele , nî a hawng sâng dauh rawh chun uai tep hen a emh , ram a nei lo ruangah a rawp ko rawh .
41004007	Chun , a zeimaw mi bualingnei nâwngah a tlâ le , bua chu a hawng sâng le , a dawrh hep le , rah rerêng a rah lo rawh .
41004008	Chun , a zeimaw mi tual ṭha lakah a tlâ le , a kho le , a ṭhang le , a rah rawh ; sâwmthum , sâwmruk , zâ lebang hen a pung , " a ti .
41004009	Chun , amah nih , " Âuzawng theihnâk ding hen nâ nei nih chun theih seh , " a ti .
41004010	Chun , mi kingnâk ah Jisu chu a um liauah leinih tla leh amah zûltu tla nih tahṭhimh thu tla chu an deih .
41004011	Chun , anih nih chun an sinah , " Pathian Ram thuthup chu nannih theih lam chu siang asi le , lêng ah mi tla rangah lam chun zeizawng tahṭhimh thu hen ti asi .
41004012	Chuvachun , ' Muh lam chu an muh kho narêng hen , theih lam chu an theih kho lonâk ding hen leh , Nâ hen an theih narêng hen a ngaihtawnhnâk lam chu an theih kho lonâk ding hen . Chu lo chun anna her nawlh lai le , ngaihdam an hawng si sual lebang lai , " a ti .
41004013	Chun , Jisu nih an sinah , " Hi tahṭhimh thu hi nan theih kho lo ma ? Chu hâwi asi chun , zeitin tahṭhimh thu dang zawzawng tla chu nan theih zia lai ?
41004014	Fachî vawrhtu nih chun thu chu a vawrh asi .
41004015	Chun , lam vâu ah a thu vawrhnâk tla chu hi tla hi an si : Thu an theih kâ hen Setan nih chun an thinlung ah thu vawrh mi chu a lâk piak sawm tâwn .
41004016	Chun , chu hâwi ber hen lungpher tlûnah vawrh mi chu hi tla hi an si : Thu an theih kâ hen lâwm tak hen tleih sawmtu tla hi ;
41004017	sikhawmsele , anmah lakah chun ram an nei lo , sâwtlotê cho an um le ; chu nûnah chun thu ruangah hamhnâk mawh nehsawhnâk mawh a hawng um ka hen an tlû sawm tâwn .
41004018	Chun , midang tla chu bualingnei lakah vawrh mi chu an si : Chubang tla nih chun thu chu an theih rawh le ,
41004019	sikhawmsele laikulh lungkhamnâk tla , neihnâk tla , bumnâk tla , thil dang duhnâk tla chu a hawng lût le , thu chu a dawrh le , rah lo hen a hawng um tâwn .
41004020	Chun , tual ṭha lakah vawrh mi chu hi bang hi an si : Thu chu theih hen , tleih hen , a leh sâwmthum , sâwmruk , zâ lebang hen rah tla hi an si , " a ti .
41004021	Chun , Jisu ber nih an sinah , " Khâwnvâr chu a siahnâk ah siah lo hen , tâwng tangah mawh ihkhun tangah mawh , siah ding hen an lâk tâwn mazei ?
41004022	Puang lo ding hen pheh zeikhawm a um lo , lang lo ding hen thuh zeikhawm a um lo .
41004023	Âuzawng nih theihnâk ding hen nâ nei nih chun theih seh , " a ti .
41004024	Chun , amah nih an sinah , " Nan ngâi mi chu zei me asi a thiamthih u ; nan tahnâk lîlâ hen an tah piak na lai le , an pêk tam khun na lai .
41004025	Âuzawng a nei mi chu an pêk sap lai le , âuzawng a nei lo mi chu a neihlem khawm an lâk piak lai , " a ti .
41004026	Chun , Jisu ber nih a sim vima le , " Pathian Ram chu hi hâwi hi asi : Mi nih tual ah hin chî vawrh sele ,
41004027	zân ah it thlit hen sûn ah thawk tâwn sele , chî chu zeitin mi zât asi ti theihlo hen a hawng keuh hen a hawng ṭhang rawh .
41004028	Tual nih amah rah a hawng suahtir tâwn . A tîr chem ah a kûng , chu nûnah chun a vûi ; chun chu nûnah a vûi lakah chun fângmal bit .
41004029	Sikhawmsele , rah chu a hawng min tikah fâng ât a chû ruangah favah chu a thuak sawm tâwn , a ti .
41004030	Chun , Jisu nih , " Pathian Ram chu zei hen me kan tahṭhimh lai ? Asi lo leh , zei tahṭhimh thu hen me kan tahṭhimh lai ?
41004031	Anṭam chî mal khat tual ah an vawrh le : tual ah chî zawzawng ngâk hen mêchem khawmsele ,
41004032	a vawrh nûnah lam chun a kho le , thlâi zawzawng ngâk hen a hawng lian dauh rawh . Ṭeng lian tatak a nei le , chuvachun tlûn zuang vâ tla chu a dâidul ah an bû an tuah le , an um , " a ti .
41004033	Chun , chu hâwi tahṭhimh thu tamtak hen , an theih kho rirî hen thu chu an sinah a sim tâwn .
41004034	Sikhawmsele , tahṭhimh thu lo hen an sinah thu a sim lo . Amah ṭhiruai tla sinah lam chun mi kingnâk ah zeizawng a simhfiang na tâwn .
41004035	Chun , chu ni lîlâ ah chun , zânleibâi ah , Jisu nih chun an sinah , " Khatlei râl ah khin kan kal lai , " a ti .
41004036	Chun , mi zapi tla chu kaltâk hen amah chu a um chia tê hen , lawng ah chun an kalpi sawm rawh . Lawng dang tla khawm a sinah an um .
41004037	Chun , thli chawp tak a hawng râng le , tî tlingtlawk tla chu lawng ah chun a lût chukmak le , chuvachun lawng chu a khat awt ko rawh .
41004038	Chun , anih chu sanhtling tlinh a it hen , lawng taw leiah chun a um . Chun , an thawh le , a sinah , " Sîntirtu , kan vei ding mi hi pawi na ti lo ma ? " an ti .
41004039	Chun , anih chu a hawng a ṭhang le , thli chu a fâî le , rilî sinah khawm chun , " Dâisip le , um ziar rawh ! " a ti . Chun , thli chu a bâng le , a reh dup ko .
41004040	Chun , anih nih chun an sinah , " Zeirang chu tluk rak hen nan lâu le ? Lungnâk rerêng nan nei lo rih mu ? " a ti .
41004041	Chun , dîntuai hen an ṭih lo le , " Hi minung hi âu me si le , thli leh rilî tiang khawm nih a thu an ngâi râu ! " an ti .
41005001	Chun , rilî râl Gerasin mi tla ram chu an hawng tlung .
41005002	Chun , Jisu chu lawng ah mi a suak nûnah chun minung pakhat , khuri nâwmtâm nei , thlân thawk hen a hawng suak mi nih a tawng sawm le ;
41005003	chu minung nih chun thlân tla lakah chun umnâk a nei tâwn le , âukhawm nih thîr chikchîn hen khawm an phuar kho lo rawh le ;
41005004	rêng leh thîr chikchîn tla khawm hen an phuar kumza rawh le ; sikhawmsele , thîr chikchîn tla chu a sah le , rêng tla khawm chu a khiak dip tâwn ; âukhawm nih an ti kho lo .
41005005	A sûn a zân hen thlân tla ah leh tlâng tla ah chun a âu a âu tâwn le , lung hen khawm â ât kumza tâwn .
41005006	Chun , lât tak thawk hen Jisu chu a muh kâ hen a tek le , a mâimûk .
41005007	Chun , aw-hâu fakpi a âu hen , " Jisu , Pathian Chungnungchem Fapa , kei leh nang zei me kanna tlâinâk um ? Hawng ka rêp lo ding hen Pathian min hen ka nan ngiar chiam asi , " a ti .
41005008	( Jisu nih chun a sinah , " Nang , khuri nâwmtâm , minung sungah mi hawng suak rawh , " a ti rawh dangâiah . )
41005009	Chun , anih nih chun , " Na min zei mesi ? " ti hen , a deih . Chun , anih nih chun , a sinah , " Ka min chu khuri zapi asi , cherkhet kan si , " a ti .
41005010	Chun , chu ram thawk hen chun anmah tla nar lo ding hen Jisu sinah an ngiar chiam .
41005011	Chun , chu tlâng pangdâr ah chun vawk rual tamtak an tlawng .
41005012	Chun , khuri nâwmtâm tla nih chun , " Vawk tla sinah hawng kan fial , an sungah kan lût khonâk ding hen , " ti hen , a sinah an ngiar chiam .
41005013	Chun , anih nih chun thu a pêk . Chun , khuri nâwmtâm tla chu an suak le , vawk paw sung tla ah chun an lût le , chun vawk rual chu ( sâng nih tluk ding an si ) kham ah anna khâwk le ; rilî lakah an lût ver ; chun rilî ah chun tî thalh hen an thi rawh .
41005014	Chun , a vulhtu tla chu an tek le , khua ah leh lo tla ah chun an sim . Mi zapi tla chu zei thil me a hawng si rawh ti zauh ding hen an hawng kal .
41005015	Chun , Jisu sinah an hawng tleng le , khuri vuanh , khuri zapi nih a luah mi kha , puan aih hen , thinlung fîm put hen , to mi an hawng muh le ; chun an ṭih rawh .
41005016	Chun , a theihtu tla nih chun khuri tleih tlûnah thil tlung zia leh vawk thâwngthâng tla chu , chubang tla chu an simh na .
41005017	Chun , chu tla nih chun an ram ah mi suak ding hen an ngiar chiam rawh .
41005018	Chun , lawng ah â chuan awt liau takah khuri vuanh rawh mi nih khan Jisu sinah um ding a ngiar .
41005019	Sikhawmsele , Jisu nih a siang lo le , a sinah , " Na in ah na hâwi tla sinah tlung le , Lalpa nih na rangah thil a nan ti piak mi a rokual zia leh a nan zângfah zia hi va sim rawh , " a ti rawh .
41005020	Chun , a kal le , Dekapoli ah chun Jisu nih a rangah thil a ti piak mi rokual zia chu a phuang rawh . Chun , mi zawzawng nih chê an ti .
41005021	Chun , Jisu chu lawng ah khatlei râl ah a kâl nawlh rawh chun mi zapi cherkhet a sinah an hawng a pûm . Chun , anih chu rilî kapah a um .
41005022	Chun , pumhnâk in hotu tla lakah pakhat , a min Jaira chu a hawng kal le ; Jisu a muh ka hen a kebul ah a bawkbukhup le ,
41005023	" Ka fanu ngâksiatê a thi awt ngâi le , â panh hen a hawng dam khonâk ding hen hawng kal le , a tlûnah na kut thâng ding hen ka nan ngiar , " ti hen , a ngiar chiam .
41005024	Chun , Jisu chu a sinah a va kal . Chun , mi zapi cherkhet nih an zûl le , an eng chukmak .
41005025	Chun , nunau pakhat kum leinih thî suak hen a hat kho lo le ,
41005026	daktawr tamtak lakah cherkhet a tuar rawh le , a neih zawzawng khawm a veih hep rawh le , ṭhat lei ngâk hen a zual dauh lehlam .
41005027	Chu nih chun Jisu thâwngthâng thu tla a theih le , a dung leiah mi zapi lakah chun a hawng kal le , a puan a tawngh .
41005028	" A puan cho khawm tawngh sele damh hen ka um ko lai , " ti a ruat asi .
41005029	Chun , zeikarlo ah a thî suak chu a hawng reh sawm le , a nganfâk chu damh asi rawh ti a taksa ah a theih rawh .
41005030	Chun , Jisu nih chun a sungah mi thiltikhonâk suak tâwn mi chu a suak ti a theih le , mi zapi lakah chun â hawi le , " Âu me ka puan tla tawnghtu kha ? " a ti .
41005031	Chun , a ṭhiruai tla nih chun a sinah , " Mi zapi nih an eng chukmak mi hi na muh ko mi , ' Âu nih an ka tawngh ? ' zeitin zia hen ti me le ?
41005032	Chun , anih nih chun chu thil titu chu muh ding hen â hawi .
41005033	Chuvachun , nunau nih chun a tlûnah thil a ti piak mi chu theih hen , lâu leh thir bû hen a hawng kal le , a mâika ah a bawkbukhup le , a sinah thu dik tak hen a simh ver rawh .
41005034	Chun , anih nih chun a sinah , " Ka fanu , na lungnâk hi na dampi asi , lungngam tak hen kal le , na nganfâknâk chu hawng dam pawt seh , " a ti .
41005035	A hawlh liau chirah , pumhnâk in hotu in thawk hen mi an hawng kal le , " Na fanu a thi rawh ; zeirangah Sîntirtu hi na hamhtir nget awt ? " an ti .
41005036	Jisu lam nih chun an thusim chu ngaihlo lêm thlâk hen , pumhnâk in hotu sinah chun , " Lâu lah , lung ko , " a ti .
41005037	Chun , Peter , Jem leh a unau Johan tla cho lo chu âukhawm amah zûl bâk ding a siang lo rawh .
41005038	Chun , pumhnâk in hotu in chu a va tlung le , Jisu nih an nawk chur mi leh an ṭap chur mi leh an râk chur mi chu a muh .
41005039	Chun , a va lût rawh chun an sinah , " Zeirangah nâ sêt huam hen nan ṭap ? Ngâksia chu a thi lo , a it asi , " a ti .
41005040	Chun , annih nih chun an nih sanh ko . Anih lam nih chun an ektê hen a nar phin na le , ngâksia nu leh pa leh a ṭhiruai pathum tla chu a ruai na le , ngâksia umnâk ah chun a va lût .
41005041	Chun , ngâksia kut chu a tleih le , a sinah chun , " Talitha , koum , " a ti , chu chu " Kuih nu , thawk rawh ka nan ti ! " tinâk asi .
41005042	Chun , nunau ngâksia chu a hawng thawk le , a kal sawm ko ; amah chu kum leinih mi asi rawh . Chun , annih nih chun chê an ti rarâu lo .
41005043	Chun , anih nih an sinah , " Hi hi âukhawm nih theih lah seh , ' a ti thlir ; chun ei ding pêk ding hen thu a pêk .
41006001	Chun , chu thawk hen chun Jisu chu a suak le , a umnâk khua lei chu a tlung le , a ṭhiruai tla nih chun an zûl vima .
41006002	Chun , Dinhni a hawng si le , pumhnâk in ah a sîntir na le , chun , mi cherkhet a thu theihtu tla nih chun , " Hi minung nih hi bang thu hi kha zei mi me a theih le ? Hi minung sinah finghnâk pêk asi mi hi zei finghnâk me si le ? A kut hen hi tluk rak thilchê a ti mi hi zei zia mesi ?
41006003	Hi minung hi Mari fapa Jem , Josef , Juda , Simon leh a unaupa thing hen thil siamtu kha asi lo mazei ? A farnu le khawm hinah kan sinah um an si lo mazei ? " an ti le , thungâi chê an ti . Chun , a tlûnah an lungsilo rawh .
41006004	Chun , Jisu nih an sinah , " Khuavâng chu amah khua lei tla ah , amah rualsia tla lakah , amah in tla ah cho lo chun chawnglawmh lo hen a um dah lo , " a ti .
41006005	Chun , mi damlo tâwmtê tlûnah kut thâng hen a damh mi cho lo chu chunah chun thilchê rêng a ti kho lo .
41006006	An lung lo ruangah thungâi chê a ti . Chun , sîntir pah vima hen khua tla chu a ṭawl .
41006007	Chun , leinih tla chu a kawh na le , panih vima hen a fial na rawh . Khuri nâwmtâm tla tlûnah thuneihnâk a pêk na .
41006008	Chun , an khualtlâwngnâk ding rangah ṭhianṭhunh cho lo chu zeikhawm , sang khawm , zâl khawm , tâisâwm ah tangka khawm put lo ding hen a ti thlir .
41006009	Pheikawk lam chu ruk ding a ti . " Kawrdawh panih a ruk lah u , " a ti .
41006010	Chun , amah nih an sinah , " Kha zei khawmah nan tlungnâk in ah chun , chunah mi nan suak lân lo chu tlung kumza u .
41006011	Chun , zei khua khawmah an lawmh na lo hen , nan thu an ngâi lonâk zawngah chu thawk hen nan suak tikah chun anmah theihtir na ding hen nan kezaphah tangah valeidip kawp mi chu khâwng u , " a ti .
41006012	Chun , an suak le , rimnâk thu an sim le ;
41006013	khuri tamtak khawm an nar le , damlo tamtak khawm sariak an thuh le , an damh .
41006014	Chun , lalchem Herod nih chun a theih le , Jisu min chu a thang rawh dangâiah . Mi le tla nih chun , " Baptistu Johan kha mithi lakah mi a thawknawlh rawh le , chubang thiltikhonâk tla nih chun amah lakah a ṭuan asi chu ! " an ti .
41006015	Midang lam nih chun , " Elija ma chu , " an ti ; midang nih , " Khuavâng ma chu , tuan ah mi khuavâng tla lakah pakhat hâwi kha , " an ti .
41006016	Herod lam nih chun a theih rawh chun , " Johan , a lû ka tan mi tak kha a hawng thawknawlh rawh ma chu ! " a ti .
41006017	Amah Herod nih chun a unau Philip nupi Herodi ruangah mi a fial le , Johan chu a tleihtir le , rêngin ah phuar bû hen a khumh rawh dangâiah . Herodi chu nupi ah a umpi rawh le ;
41006018	Johan nih chun Herod sinah , " Na unau nupi na umpi mi hi a thiang lo asi , " a ti rawh asi .
41006019	Churuangah Herodi nih chun amah chu a râl thlo le , thah a duh le , sikhawmsele a ti kho lo .
41006020	Herod nih Johan chu mi rep leh thenhlimh tak asi ti a theih ruangah amah chu a ṭih le , a hum thlir asi , a thu a ngâi chun a lawksawng ngâi tâwn .
41006021	Chun , Herod suakcham ni ah chun a mi rokual tla , kawrsen hotu lian tla , Galili ram ah mi lian tla rangah zân ah puai a hawng um le , Herodi rang chun tik remchâng a hawng um rawh .
41006022	Herodi fanu chu a hawng lût le , a lâm le , Herod leh a buh dûmpitu tla chu a lawmhtir na . Chun , lalchem nih chun nunau ngâksia sinah , " Na duh mi zawng hawng ka deih , ka nan pêk lai , ' a ti .
41006023	" Zei tal na ka deih mi zawng chu , ka ram khingkhuai khawm ka nan pêk lai , " ti hen , a sinah siat a sirh .
41006024	Chun , anih chu a suak le , a nu sinah chun , " Zei me ka deih lai ? " a va ti . Anih nih , " Baptistu Johan lû , " a ti .
41006025	Chun , anih chu khulrang tak hen lalchem sinah chun a va lût sawm le , " Khêng hen Baptistu Johan lû na ka pêk sawm ka duh asi , " ti hen , a deih .
41006026	Chun , lalchem chu thungâi a lawksawng . Sikhawmsele , a siatsirh tla leh a buh dûmpitu tla ruangah chun a êl duh lo .
41006027	Chun , lalchem nih chun a vêngtu kawrsen pakhat a fial sawm le , a lû hawng put ding thu a pêk . Chun , anih chu rêngin ah a va lût le , a lû a va tan le ,
41006028	a lû chu khêng hen a hawng put le , nunau ngâksia sinah chun a pêk rawh . Chun , nunau ngâksia nih chun a nu sinah a pêk .
41006029	Chun , a ṭhiruai tla nih chun an theih kâ hen a ruak chu an va lâwm le , thlân ah chun an vûi rawh .
41006030	Chun , mifial tla chu Jisu sinah an hawng a pûm le , zeizawng an thilti leh an sîntir mi vial an simh .
41006031	Chun , anih nih chun an sinah , " Nanmah tla lâwng hen ramkaro mun ah a dang hen hawng ule , a dîn rih u , " a ti . Mi tamtak anna lanh zulmal le , buh ngâi men an ei manh lo .
41006032	Chun , ramkaro mun ah anmah lâwng hen a dang hen an va kal .
41006033	Chun , mi nih an kal liau chu an muh na le , mi tamtak nih anmah tla chu an theih na le , anna pûm le , an lehkhanh rawh .
41006034	Chun , Jisu chu vakap ah a suak le , mi zapi cherkhet a muh na le , vêngtu neilo dawrâ tla hâwi an si ruangah thungâi a zângfah na le , thu tamtak a sîntir na rawh .
41006035	Chun , zânleibâi khet ah , a ṭhiruai tla chu a sinah an hawng kal le , " Hi hi mi kingnâk mun asi le , a zânlei ving rawh dangâiah ;
41006036	annih tla hi kan kiangkam lo ah leh khua tla ah kal hen , an ei ding zeimaw tal an châwk khonâk ding hen kaltir na me , " an ti .
41006037	Anih lam nih chun an sinah , " Nanmah nih ei ding pêk na u , " ti hen , a sâng . Chun , annih nih chun a sinah , " Sang denari zanih man va châwk hen ei ding kan pêk na awt masi ? " an ti .
41006038	Chun , anih nih chun an sinah , " Sangtlêp zeizat me nan nei ? Va zauhnik u , " a ti . Chun , an neih zat an theih ka hen , " Sangtlêp panga , ngâ panih hen , " an ti .
41006039	Chun , anih nih chun an ektê hen ramhthep tlûnah chun a murui vima hen totir ding hen an sinah thu a pêk .
41006040	Chun , a tlar hen , zâ tla , sâwmnga tla vima hen an to .
41006041	Chun , anih nih chun sangtlêp panga leh ngâ panih chu a lâk le , vân lei hawi hen mal a sâwm le , sangtlêp tla chu a phel le , an mâika ah hunh na ding hen a ṭhiruai tla sinah chun a pêk le , ngâ panih khawm chu mi zawzawng lakah a ṭhen .
41006042	Chun , an ektê hen an ei le , an khim chiau .
41006043	Chun , sang neknâwi leh ngâ neknâwi khobung leinih an rût le , a khat .
41006044	Sangtlêp eitu tla chu patling lir sângnga an si .
41006045	Chun , Jisu nih mi zapi chu a ṭiaktir na karah varâl leiah Betsaida ah va kal masa ding hen a ṭhiruai tla chu lawng ah a chuantir sawm na .
41006046	Chun , annih chu a ṭiaktir na nûnah chun thlacham ding hen tlâng ah a kal rawh .
41006047	Chun , zânleibâi ah lawng chu rilî lâi takah chun a um le , anih chu amah lâwng hen tlâng ah chun a um .
41006048	Chun , an lawng vei lakah chun an lawksawng hen a muh le , thli nih amahlo leikângah a nam ruangah , khuafîmchat lei zo ah rilî tlûnah kê hen kal hen anmah lei a hawng fûk le , anmah tla lanh a tum .
41006049	Sikhawmsele , annih nih chun anih chu rilî tlûnah kê hen a kal mi an muh rawh chun mithlâ bei an ti le , an âu chiam le ,
41006050	an ektê hen amah an muh le , an thla a kâm . Sikhawmsele , anih nih chun anmah chu a sawnh sawm na le , an sinah , " Lungngam tak hen um u ; keimah ka si , lâu lah u , " a ti .
41006051	Chun , lawng ah chun an sinah â chuan le , thli chu a bâng ko rawh . Chun , an thinlung hen thungâi chê an ti .
41006052	Sangtlêp thu chu a ngaihtawnh dân an theihthiam lo dangâiah , an thinlung a chang ruangah .
41006053	Chun , varâl leiah an kâi rawh chun , Genesaret ram tlâng an tlung le , vakap ah chun lawng chu an rêng .
41006054	Chun , lawng ah mi an suak nûnah chun mi tla nih anih chu an theih sawm le ;
41006055	Chu ram kiangkam zawzawng ah an tek chur le , a um ti an theihnâk zawngah damlo tla an tangphah lakah it bû hen an hawng zawnh sup .
41006056	Chun , khuatê leh khua lian tla ah , lo tla ah , kha zeizawng ah a lûtnâk kipah damlo tla chu sumtuah mun tla ah an zâutir na , a puansâr tla tawngh kho an deih chiam le , chun amah tawnghtu zawng chu an dam vima .
41007001	Churawhchun , Farisai tla leh Dân sîntirtu tla lakah mi âu tla mawh Jerusalem thawk hen hawng kal tla chu a sinah an hawng a pûm .
41007002	Chubang tla nih chun a ṭhiruai a zeimaw mi tla kut nâwm hen sang an ei mi an muh . " Nâwm " ti hi ṭâwl lo tinâk asi .
41007003	( Farisai tla leh Juda tla zawzawng nih chun upa thurovuih chu an tleih thlir ruangah an kut ngenh tak hen an ṭâwl lo chun an ei dah lo .
41007004	Chun , sumtuah mun thawk hen an tlung khawmah tak anna khawlh lo chun an ei dah lo . Chun , thu dang tamtak an tleih thlir ding hen an lâk singsuan mi chu a um , hâi tla , bêl tla , dârbêl tla ṭâwl tla hi . )
41007005	Chuvachun , Farisai tla leh Dân sîntirtu tla nih chun , " Zeirangah me na ṭhiruai tla nih upa thurovuih ziatê a um lo hen , kut nâwm hen sang an ei tâwn ? " ti hen an deih .
41007006	Anih nih chun an sinah , " Isai nih hin nannih mi perpê tla thu hi a simkan mi a dik tak ko a ! ' Hi minung tla nih an kâ hen an ka chawnglawmh le , an thinlung lam nih chun an ka lât .
41007007	Zeikhawm si sele , an sîntirnâk ah minung thupêk tla an sîntir ruangah an ka sawnh tâwn hi a thawt asi , ' ti hen a rîn hâwi khan .
41007008	" Pathian thupêk tla chu thlahthlamh hen minung thurovuih chu nan tleih thlir asi , " a ti .
41007009	Chun , amah nih an sinah , " Nanmah thurovuih chu nan tleih khonâk ding hen Pathian thupêk tla nan duh lo hi a ziazâng thungâi nan theih a !
41007010	Mosi nih , ' Na nu leh na pa chawnglawmh rawh , ' ti leh , ' Âuzawng a nu mawh a pa simsiattu zawng chu thi ding asi , ' a ti khateh .
41007011	Nannih lam nih chun hi hâwi hen nan ti tâwn , ' Mi nih a nu mawh a pa mawh sinah , " Na ka mang ding mi hi Korban asi rawh , " a ti chun ( chu chu ' Pathian sinah pêk , ' tinâk asi ) ,
41007012	a nu rangah mawh a pa rangah mawh ti piak zeikhawm nan siang tâwn lo rawh .
41007013	Mi sinah nan thurovuih singsuan nih hin Pathian thu hi a veih tâwn asi ; chu hâwi thil chu tamtak nan ti tâwn , " a ti .
41007014	Chun , mi zapi tla chu a kawh nawlh le , an sinah , " Nan ektê hen ka thu hi ngâi chiau ule , theihthiam u :
41007015	Minung lênglei thawk hen a paw sungah lût mi nih amah nawmh kho zeikhawm a um lo ; minung paw sung thawk hen hawng suak tla chu minung nawmhtu asi dauh .
41007016	Theihnâk ding hen nâ nei nih chun theih seh , " a ti .
41007017	Chun , mi zapi tla in ah a lût tâk na nûnah a ṭhiruai tla nih chun tahṭhimh thu amah an deih fiang rawh .
41007018	Chun , anih nih chun an sinah , " Nannih khawm chu tluk rak hen theihnâk neilo nan si mu ? Zeizawng lênglei thawk hen minung paw sungah lût mi zawng ,
41007019	a thinlung sungah lût lo hen , a paw sungah lût hen vâu kalnâk ah a suak ruangah amah chu a nawmh kho lo ti nan theih lo mazei ? " a ti . ( chu chu ei ding mi zawng ei a thiang tinâk asi . )
41007020	Chun , amah nih , " Minung paw sung thawk hen suak nih chun , chu tak nih chun minung a nawmh tâwn asi .
41007021	Paw sungah mi , minung thinlung tla thawk hen ruatdawnnâk sual tla a hawng suak tâwn ruangah ; pung-leh-lêngnâk tla , fîrnâk tla , mi thahnâk tla ,
41007022	ṭangdang pawmtâknâk tla , ngarhnâk tla , sualnâk tla , bumnâk tla , simsiatnâk tla , khâwngnâk tla leh âtnâk tla hi .
41007023	Chubang thilsual zawzawng tla chu paw sung thawk hen a hawng suak le , minung chu a nawmhtir tâwn , " a ti .
41007024	Chun , Jisu chu a thawk le , chu thawk hen chun Tura leh Sidon kiangkam ah a kal . Chun , in ah a lût le , âu theih khawm a duh lo . Sikhawmsele â thup kho lo .
41007025	Chuvachun , nunau pakhat , fanu ngâksiatê khuri nâwmtâm vuanh nei mi nih chun a thâwngthâng a theih le , a kebul ah a va bawkbukhup sawm .
41007026	Nunau chu Greek mi asi le , phun leikângah chun Siria ah Phoiniki ram ah suak mi asi . Anih nih chun a fanu paw sungah mi khuri nar ding hen a ngiar .
41007027	Chun , anih nih chun a sinah , " Fa tla chu khawp masa na seh ; fa tla sang lâk piak hen ui tla sinah lawnh chu â dawh lo , " a ti .
41007028	Anih nih chun a sinah , " Lalpa si chu si ngâk , sikhawmsele dawhkân tangah ui tla khawm nih fa le tla sang neknâwi chu a ei tâwn asi , " ti hen a sâng .
41007029	Chun anih nih chun a sinah , " Na thusim ruangah chun kal rawh le , khuri chu na fanu paw sungah mi a suak rawh , " a ti .
41007030	Chun , a in ah chun a va tlung le , a fa chu khuri nih a suaktâk rawh hen ihkhun ah it mi a muh rawh .
41007031	Chun , Tura ram thawk hen Jisu chu a suak nawlh le , Sidon pal hen Dekapoli ram lan vima hen Galili rilî chu a tlung rawh .
41007032	Chun , mi pakhat nasêt , hawlh khawm hawlh fiang kho lo mi a sinah an hawng ruai le , a tlûnah a kut thâng ding hen an ngiar .
41007033	Chun , anih nih chun zapi nâwngah mi amah cho a dang hen a ruai le , a kutmar hen a nakua tla a tham le , chun chil a sâk le , a lei a tham piak le ;
41007034	chun vân lei zauh hen a thaw a suah le , a sinah , " Ephphatha , " a ti . ( chu chu " A awng rawh , " tinâk asi . )
41007035	Chun , a nâ tla chu a âwng le , a lei phuarnâk tla khawm chu â sût le , fiang tak hen a hawlh kho rawh .
41007036	Chun , anih nih chun a sinah âukhawm simh lo ding hen a ti thlir . Sikhawmsele , a khap fâk bilik leh an phuang zia a zual khun tâwn .
41007037	" Anih nih chun zeizawng ṭha tak hen a ti le , nasêt tla a theihtir le , hawlh kho lo tla khawm a hawlhtir tâwn , " an ti le , dîntuai hen chê an ti lo .
41008001	Chu ni tla ah chun mi zapi tla cherkhet an hawng um nawlh le , ei ding zeikhawm an neilo liauah chun Jisu nih a ṭhiruai tla chu a kawh na le , an sinah ,
41008002	" Mi zapi tla hi tuah ni thum ka sinah an um rawh le , ei ding zeikhawm an neilo ruangah thungâi ka zângfah na asi .
41008003	Buh ngei hen an in ah ka tlungtir na chun lam lakah an vâiphâl awt dangâiah ; zeimaw mi tla châng chu an hawng kalnâk thungâi a lât mi , " a ti .
41008004	Chun , a ṭhiruai tla nih chun , " Mi nih hinah ramkaro mun ah hin kha zei mi sang hen me hi bang tla hi an khawptir kho lai ? " ti hen , amah an sâng .
41008005	Chun , anih nih chun , " Sangtlêp zeizat me nan nei ? " ti hen annih chu a deih na . Chun , annih nih chun " Tlêp sarih , " an ti .
41008006	Chun , mi zapi tla chu tual ah to ding hen thu a pêk le ; chun sangtlêp pasarih chu a lâk le , lâwmthu a sim thluh nûnah a phel le , an mâika ah hunh ding hen a ṭhiruai tla sinah a pêk . Chun , mi zapi tla sinah chun an hunh rawh .
41008007	Ngatenek tâwmtê an nei ber ; chun Jisu nih chun lâwmthu sim hen mal a sâwm le , ṭhiruai tla sinah chubang tla khawm chu an mâika ah hunh ding hen thu a pêk na .
41008008	Chun , an ei le , an khawp chiau ; annih tla chu mi sâng li ding an si . An ei bang chu ṭhiruai tla nih khobung sarih an khah . Chun , Jisu nih chun annih chu a ṭiaktir na rawh .
41008010	Chun , anih chu a ṭhiruai tla sinah lawng ah chun â chuan sawm le , Dalmanutha ram chu a tlung rawh .
41008011	Chun , Farisai tla an hawng suak le , Jisu niknâk ding hen a lakah vân a mi singsiahnâk hâwl hen anih chu an êl rawh .
41008012	Chun , anih chu a thinlung hen a rûm le , " Zeirangah me tusan mi tla nih hin singsiahnâk an hâwl ? Thungâi tak hen ka nan simh na , tusan minung tla sinah hin singsiahnâk rerêng pêk asi lai lo , " a ti .
41008013	Chun , annih chu a kaltâk na le , lawng ah chun â chuan nawlh le , varâl leiah a kal rawh .
41008014	Chun , a ṭhiruai tla nih chun sang put an philh le , sangtlêp pakhat cho lo chu lawng ah chun sang dang rerêng an nei lo .
41008015	Chun , anih nih chun an sinah , " Farisai tla leh Herod thilnu lakah chun a vêng ule , a thiamthih u , " a ti thlir .
41008016	Chun , annih nih chun , " Sang kan nei lo thlo , " ti hen anna ruah .
41008017	Chun , Jisu nih chu chu a theih le , an sinah , " Zeirangah sang nan nei lo ruangah nanna ruatdawn ? Tu khawmah nan thinlung hen nan theih lo nget rih ma ? A ngaihtawnhnâk khawm nan theih lo nget rih mu ? Nan thinlung chu a mâwlâwt rawh na maw ?
41008018	Mit nei ko hen nan muh lo mazei ? Nâ nei ko hen nan theih lo mazei ? Nan theihkumza lo ma ?
41008019	Sângnga sinah sangtlêp panga ka phel liauah khan a neknâwi kha khobung zeizat me nan khah ? " a ti . Chun , annih nih chun a sinah , " Leinih , " an ti .
41008020	" Chun , sâng li sinah sangtlêp pasarih ka phel liauah khan a neknâwi kha khobung zeizat me nan khah ? " a ti . Chun , annih nih chun a sinah , " Khobung sarih , " an ti .
41008021	Chun , anih nih chun an sinah , " Tu khawmah a ngaihtawnh dân nan thiam lo rih ma ? " a ti .
41008022	Chun , Betsaida ah a hawng tlung . Chun , Jisu sinah mitchâw an hawng ruai le , amah tawngh ding hen an ngiar .
41008023	Chun , anih nih chun mitchâw kut chu a tleih le , khua lêng ah a suakpi le ; chun a mit ah chil a sah le , a tlûnah kut a thâng thluh rawh chun , " Khua na muh kho ma ? " ti hen a deih .
41008024	Chun , a vân a tâu le , " Minung tla ka muh le , thing kal hâwi hen ka muh fâwn , " a ti .
41008025	Chun , a mit ah a kut a thâng nawlh le , chun anih nih chun a zauh ko le , a hawng dam le , zeizawng fiang tak hen a muh rawh .
41008026	Chun , anih nih chun , " Khua khawmah lût lah , " ti hen a in ah a tlungtir rawh .
41008027	Chun , Jisu leh a ṭhiruai tla chu an suak le , Philipi Kaisari khuatê tla ah chun an kal . Chun , kal pah hen a ṭhiruai tla sinah , " Mi nih âu me asi ' an ka ti ? " ti hen a deih na .
41008028	Chun , annih nih chun , " Baptistu Johan asi , " a nan ti ; midang nih , ' Elija asi , ' a nan ti ; a zeimaw mi lam nih chun , " Pathian khuavâng tla lakah pakhat asi , ' a nan ti , " ti hen an simh .
41008029	Chun , anih nih chun an sinah , " Asi chun ne , nannih nih âu asi nan ka ti ? " ti hen a deih na . Peter nih chun a sinah , " Mesia chu na si , " ti hen a sâng .
41008030	Chun , anih nih chun a thâwngthâng âukhawm simh lo ding a ti thlir na .
41008031	Chun , Minung Fapa nih chun thil tamtak a tuar ding mi leh upa tla , bâwlpu lal tla , Dân sîntirtu tla duhlo hen a um ding mi tla , thah hen a um ding mi tla , ni thum ni ah a thawknawlh ding mi tla chu a sîntir na rawh .
41008032	Chubang thu chu fiang tak hen a sim asi . Chun , Peter nih chun anih chu a dang hen a ruai le , nun a simh rawh .
41008033	Anih lam chu â her le , a ṭhiruai tla chu a zauh le , " Setan , ka dung leiah kal rawh , Pathian thil tla dawn lo hen , minung thil tla na dawn asi hi , " ti hen , Peter nun a simh rawh .
41008034	Chun , mi zapi tla chu a ṭhiruai tla hen a kawh na le , an sinah , " Âuzawng nih hawng ka zûl a duh chun mah a pheh hen a kraws put hen hawng ka zûl seh .
41008035	Âuzawng a nungnâk hum duhtu zawng nih a thlâu lai le ; âuzawng keimah ruangah leh Thâwngthâng Ṭha ruangah a nungnâk thlâutu nih chun a him lai .
41008036	Mi nih laikulh hi a pum hen nei sele , a nungnâk thlâu sele , a rangah zei me a ṭhatvaknâk um lai ?
41008037	Mi nih a nungnâk ruangrûl ah zei me a pêk kho lai ?
41008038	Âuzawng tusan zumhkâilo leh thilsual ti mang tla lakah keimah leh ka thu zahpitu zawng chu , Minung Fapa nih hin vânmifial thenhlimh tla hen a Pa rokualnâk ah a thuam hen a hawng kal tikah chun chu minung chu a hawng zahpi bâk lai , " a ti .
41009001	Chun , Jisu nih an sinah , ' Thungâi tak hen ka nan simh na , hinah dîr tla , a zeimaw mi tla hi Pathian Ram thiltikhonâk hen hawng tlung mi an muh lân lo chu thihnâk tem lo thlo ding mi an um , " a ti .
41009002	Chun , ni ruk nûnah chun Jisu nih Peter , Jem leh Johan tla chu a ruai na le , a dang hen tlâng sâng takah anmah tla cho a kâipi na ; an mâika ah chun a mêl umzia chu a hawng dang rawh .
41009003	Chun , a nipuan tla chu tual ah puan suktu nih an suk vâr kho lo rê tiang a vâr tîk hen a lek zur rawh .
41009004	Chun , Elija leh Mosi chu an sinah an hawng a langh le , Jisu hen anna sâwn .
41009005	Chun , Peter nih Jisu a sawnh le , " Rabbi " kan rangah hinah um hi a ṭha ; basâ pathum kan khuar lai , nang rangah pakhat , Mosi rangah pakhat , Elija rangah pakhat , " a ti .
41009006	An ṭih ngâi ruangah sim ding lêm khawm an theih lo .
41009007	Chun , anmah tla liah hen sûm a hawng zîng le , chun sûm ah chun aw a hawng suak le , " Hi hi ka Fapa duhtak asi , amah thu ngâi u , " a ti .
41009008	Chun , an kiangkam an zauh sawm le , anmah tla sinah Jisu cho lo chu âukhawm an muh lo rawh .
41009009	Chun , tlâng ah mi chu an ṭum liauah Minung Fapa mithi lakah mi a thawknawlh nûnah cho lo chun an thil muh tla chu âukhawm simh lo ding a ti thlir .
41009010	Chun , chu thu chu an chîng thlir le , " Mithi lakah mi thawknawlh chu zei tinâk me si lai ? " ti hen anna deih tawnh .
41009011	Chun , annih nih a sinah , " Zei ti zia me Dân sîntirtu tla nih , ' Elija chu a hawng kal masa ding asi , an ti zia , " ti hen an deih .
41009012	Chun , anih nih chun an sinah , " Elija chu a hawng kal masa ding asi rerêng ; zeizawng a remh awt asi ; thil tamtak tuar hen mi zauhnawmh hen a um ding asi ti Minung Fapa thâwngthâng zei hâwi hen me an rîn ?
41009013	Sikhawmsele , ka nan simh na , Elija chu a hawng kal ving rawh asi . Chun , a thâwngthâng an rîn hâwitê khan a tlûnah an duh duh hen an ti ber rawh asi , " a ti .
41009014	Chun , a ṭhiruai tla sinah an va tlung rawh chun an kiangkam ah mi zapi cherkhet tla leh Dân sîntirtu tla nih an êl na liau an va muh .
41009015	Chun , mi zapi zawzawng nih chun Jisu an muh ka hen chun chê an ti ngâi le , a sinah an tek sawm le , chibai an va bûk .
41009016	Chun , anih nih chun an sinah , " Annih tla hen zei thu me nanna êl ? " ti hen a deih na .
41009017	Chun , mi zapi lakah mi pakhat nih a sinah , " Sîntirtu , ka fapa khuri vuanh hawlh kholo chu na sinah ka hawng put le ,
41009018	a tleihnâk kipah a thlûk chiam tâwn le ; chun a buanbarâ tla a tlâ le , a hachang a rial le , â zûk dadauh tâwn . Chun , na ṭhiruai tla hi nar ding hen ka simh na le , an ti kho lo , " ti hen a sâng .
41009019	Chun , anih nih chun an sinah , " Tusan lungnâk neilo le tla , zei ri me nan sinah ka um lai le ? Zei ri me ka nan sang kho na lai ? Amah chu ka sinah hawng ruai u , " ti hen a sâng .
41009020	Chun , amah chu a sinah an hawng ruai . Chun , khuri nih chun anih chu a muh kâ hen ngâksia chu cherkhet hen a sûlneng sawm rawh . Chun , tual ah a tlû le , a buanbarâ a tlâ le , a tâl chiam .
41009021	Chun , anih nih chun a pa sinah , " Hi hâwi hen a hawng umtirnâk hi zei tluk a sâwt rawh ? " ti hen a deih . Anih nih chun , " A ngâksiatê thawk hen asi ;
41009022	chun amah veih ding hen vei tamtak mei ah leh tî ah khawm a tûl rawh le ; sikhawmsele nangnih zeitin mawh tal na ti kho chun hawng kan zângfah le , hawng kan ṭangpi rawh , " a ti .
41009023	Chun , Jisu nih a sinah , " Na ti kho chun a ! Lungnâk neitu rangah chun zeizawng tikho asi , " a ti .
41009024	Chun , ngâksia pa nih chun , " Ka lung , ka zumhmaihnâk ah hin hawng ka ṭangpi rawh , " ti hen a âu sawm rawh .
41009025	Chun , Jisu nih mi zapi an hawng tek le , anna pûm liau a muh rawh chun khuri nâwmtâm chu a fâi le , a sinah , " Nang , khuri hawlh kho lo leh nasêt , thu ka nan pêk , a sungah mi suak le , lût nawlh lah rawh , " a ti .
41009026	Chun , a âu le , cherkhet a sûlneng rawh chun a suak rawh . Chun , ngâksia chu thi hâwi hen a um rawh . Chuvachun , mi tam dauh nih chun , " A thi asi , " an ti .
41009027	Jisu lam nih chun a kut a tleih le , a thawh ; chun a hawng thawk rawh .
41009028	Chun , Jisu chu in ah a va lût rawh chun a ṭhiruai tla nih , " Zeirangah me kan nar kho lo le ? " ti hen , mi kingnâk ah an deih .
41009029	Chun , anih nih chun an sinah , " Hi hâwi hi thlacham cho lo nih chun zeitin khawm a nar kho lo , " a ti .
41009030	Chun , chunah mi chu a suak le , Galili ram chu an lan le , âukhawm nih an theih ding a duh lo .
41009031	A ṭhiruai tla a sîntir na dangâiah ; an sinah , " Minung Fapa hi minung tla kut ah tleihtir hen a um ding asi , an thah lai le ; chun an thah nûnah ni thum ni ah a thawknawlh lai , " a ti .
41009032	Sikhawmsele , a thusim chu a ngaihtawnhnâk an theih lo le , amah tâ nih an deih ngam lo .
41009033	Chun , Kapernaum chu an hawng tlung le , chun in sungah a um liauah chun an sinah , " Lampi ah khan zei thu me nanna êl ? " ti hen , a deih na .
41009034	Sikhawmsele , lampi ah chun , kan lakah âu me a rokual chem lai ne ? ti thu anna êl ruangah an dâisip .
41009035	Chun , anih chu a to le , leinih tla chu a kawh na le , an sinah , " Âuzawng nih masachem si a duh chun , mi zawzawng ngâk hen madungchem ah a um ding asi , mi zawzawng to-aw ah a um ding asi , " a ti .
41009036	Chun , ngâksiatê a ruai le , an lâiah a dîrtir ; chun a kuah le , an sinah ,
41009037	" Âuzawng ka min ruangah hi hâwi ngâksiatê pakhat khawm lawmhtu vial chu keimah lawmhtu an si lai ; âuzawng kei hawng ka lawmhtu zawng chu keimah cho lawmhtu an si lo le , hawng ka fialtu lawmh khawm an si lai , " a ti .
41009038	Johan nih chun a sinah , " Sîntirtu , âu nih mawh na min hen khuri tla a nar mi kan muh le , hawng kan zûl bâk lo ruangah kan khap ko rawh , " a ti .
41009039	Jisu lam nih chun , " Khap lah u rawh ; âukhawm ka min hen thilchê ti hen hawng ka simsiat sawm kho an um lo asi .
41009040	Âuzawng hawng kan do lotu chu kanmah lei ṭângṭawm an si .
41009041	Âuzawng ka mi nan si ruangah tî hâi khat din ding an pêk natu chu , thungâi tak hen ka nan simh na , a lâwmman chu a dawk rîlmâl lai loh .
41009042	" Âuzawng hi bang hawng ka zumhtu mi mê tla lakah pakhat khawm tlûktirtu zawng chu an ngâwng ah fâng rialnâk lung lianpi awihtir hen tisumsumriat ah thlâk sele an rangah a ṭha dauh ding asi .
41009043	Chun , na kut nih a nan tlûktir chun tan ko ;
41009044	kut panih nei hen Gehena ah an tholung thih lonâk ah leh mei mit kho lo ah kal ngâk chun , siat leh râwk hen nungnâk ah lût na rangah a ṭha dauh .
41009045	Chun , na kê nih a nan tlûktir chun , tan ko ;
41009046	kê panih nei hen Gehena ah an tholung thih lonâk ah leh mei mit kho lo ah lawnh ngâk chun , khêng leh bai bû hen nungnâk ah lût na rangah a ṭha dauh asi .
41009047	Chun , na mit nih a nan tlûktir chun , chawih zek ;
41009048	mit khiang khinih nei hen Gehena ah an tholung thih lonâk ah leh mei mit kho lo ah lawnh ngâk chun , mit khiang khat nei hen Pathian Ram ah lût na rangah a ṭha dauh .
41009049	" Mi kip mei hen alhtir an si lai .
41009050	" Chitê hi a ṭha ; sikhawmsele , chitê hi a dâwng rawh chun zei hen me an altir nawlh lai ? " Nanmah lak takah chitê nei ule , a rem u , a ti .
41010001	Chun , Jisu chu a thawk le , chu thawk hen chun Judai ram ah leh Jordan râl ah a kal le ; chun , mi zapi tla chu a sinah an hawng a pûm nawlh le ; chun , a ti dân kumza hâwi hen a sîntir nawlh na .
41010002	Chun , Farisai zeimaw mi a sinah an hawng kal le , amah niknâk ding hen , " Mi nih nupi mâk a thiang ma ? " ti hen an deih .
41010003	Chun , anih nih chun an sinah , " Mosi nih zei thu me a nan pêk na ? " ti hen , a sâng .
41010004	Chun , annih nih chun , " Mosi nih chun mâknâk lasui rîn hen mâk a siang tâwn asi , " an ti .
41010005	Sikhawmsele ; Jisu nih an sinah , " Nan thinlung khauh ruangah asi chu thupêk chu a nan rîn piak na mi chu .
41010006	Sikhawmsele , tual leh vân tuahtîr thawk hen annih chu nunau leh mipa ah a siam asi .
41010007	Churuang chun mipa nih a nu leh a pa a kaltâk lai le , a nupi a sihawh lai ;
41010008	chun , an panih hen chun taksa pumkhat an si lai rawh . Chuvachun , panih an si lo rawh le , taksa pumkhat an si lehlam rawh asi .
41010009	Chuvachun , Pathian nih a sihawh na rawh mi chu minung nih ṭhen lah seh , " a ti .
41010010	Chun , in ah an lût nawlh rawh chun chubang thu chu Jisu rangah an deih nawlh .
41010011	Chun , anih nih chun an sinah , " Âuzawng a nupi mâk hen midang umpitu nih chun a nupi chu ṭângdang a pawmtâk asi .
41010012	Anih khawm nih chun a pasal a ṭhen hen midang a umpi chun ṭângdang a pawmtâk bâk , " a ti .
41010013	Chun , Jisu tawngh ding hen a sinah ngâksia tetê an hawng ruai na le ; chun , ṭhiruai tla nih an fâi na .
41010014	Sikhawmsele , Jisu nih chu chu a muh rawh chun thungâi a lungsi lo ; ṭhiruai tla sinah chun , " Ngâksia tetê tla ka sinah hawng kaltir ule , nar lah na u ; Pathian Ram chu hi bang mi tla tâ asi .
41010015	Thungâi tak hen ka nan simh na , âuzawng Pathian Ram chu ngâksiatê nih a lawmh mi hâwi hen lawmh lotu zawng chu a sungah an lût rîlmâl lai loh , " a ti .
41010016	Chun , anmah tla chu a kuah na le , an tlûnah kut thâng hen mal a sâwm na rawh .
41010017	Chun , kal ding hen Jisu a suak liauah minung pakhat amah leiah a hawng tek le , a mâika ah a siksidîr le , a sinah , " Sîntirtu ṭha , zungzâl nungnâk ka ting khonâk ding hen zei me ka ti lai ? " ti hen a deih .
41010018	Chun , Jisu nih a sinah , " Zeirangah me mi ṭha na ka ti ? Minung pakhat cho lo chu âukhawm mi ṭha an um lo , chu chu Pathian asi .
41010019	Thupêk tla chu na theih ko khateh , ' Mi thah lah , ṭângdang pawmtâk lah , fîr lah , theihpitu âwkrâwl ah suak lah , bum lah , na nu leh na pa zah rawh , ' ti tla hi , " a ti .
41010020	Chun , anih nih chun a sinah , " Sîntirtu , chubang thu zawzawng chu ka ngâksiatê thawk hen ka zâwt tâwn , " a ti .
41010021	Chun , Jisu nih amah chu a zauh le , a zângfah le , a sinah , " Kâng khat na bat rih ; kal le , na neih zawzawng zuar le , mipâm tla sinah pêk rawh , chun , vân ah ro na nei lai ; chun hawng kal le , hawng ka zûl , " a ti .
41010022	Sikhawmsele , chubang thu lakah chun a mêl chu a hawng mûi khup le , ngaihsia tak hen a kal rawh ; sum tamtak nei mi asi ruangah .
41010023	Chun , Jisu nih a kiangkam a zauh le , a ṭhiruai tla sinah chun , " Sum leh pâi chawng tla rangah chun Pathian Ram ah lût a har awt â ! " a ti .
41010024	Chun , ṭhiruai tla nih chun a thusim chu thungâi chê an ti . Jisu nih a sâng nawlh na le , " Ka fa tla , sum rinhsantu tla rangah Pathian Ram ah lût a har â !
41010025	Minei Pathian Ram ah lût ngâk hen sangâwngsâu ṭhim kua ah lût a awl dauh , " a ti .
41010026	Chun , annih nih chun thungâi chê an ti le , a sinah , " Asi chun âu me ruangsuak sikho lai ne ? " an ti .
41010027	Jisu nih annih chu a zauh na le , " Chu chu minung nih tikho asi lo le , Pathian lam nih chun tikho lo asi loh ; Pathian nih chun zeizawng a ti kho asi , " a ti .
41010028	Peter nih a sinah , " Ngâinik , kannih nih zeizawng kaltâk hen kan nan zûl rawh , " ti hen , sim a dawmh rawh .
41010029	Jisu nih chun , " Thungâi tak hen ka nan simh na , âuzawng keimah ruangah leh Thâwngthâng Ṭha ruangah in mawh , unaupa mawh , farnu mawh , nu mawh , pa mawh , fa tla mawh , ram tla mawh kaltâk rawh mi nih chun ,
41010030	tu dam sung lîlâ hin in tla , unaupa tla , farnu tla , nu tla , fa tla , ram tla a let zâ hen , nehsawhnâk tla hen , tawng lo ding âukhawm an um lo ; tik hawng tlung ding mi ah zungzâl nungnâk hen .
41010031	Sikhawmsele , mi tamtak masachem ah um tla chu madungchem ah an um lai , madung chem tla khawm chu masachem ah an um lai , a ti .
41010032	Chun , Jerusalem ah kâi ding hen lam lakah an um le , Jisu chu an mâi leiah a kal le ; annih nih chun thungâi chê an ti ; a hawng zûltu tla nih chun an ṭih . Chun , anih nih chun leinih tla chu a dang hen a ruai nawlh na le ,
41010033	" Ngâinik u , Jerusalem ah kan kâl awt hi ; Minung Fapa hi bâwlpu lal tla leh Dân sîntirtu tla sinah tleihtir hen a um awt asi .
41010034	Chun , annih nih chun a tlûnah thi ding hen thu an thlûk lai le , Phundang tla sinah an pêk lai ; chun annih nih chun nihsuak siamnâk ah an mang lai le , chil an sah lai le , an vuak lai le , an thah lai ; chun , ni thumnâk ah a thawknawlh lai , " ti hen , a tlûnah thil hawng tlung ding mi tla chu an sinah a sim rawh .
41010035	Chun , Zebedai fapa Jem leh Johan nih chun Jisu chu an hawng naih le , a sinah , " Sîntirtu , na sinah kan deih mi zawng na hawng kan ti piak kan duh , " an ti .
41010036	Chun , anih nih chun an sinah , " Nan rangah zei me an ti piak na sele nan duh ? " a ti .
41010037	Chun , annih nih chun a sinah , " Na rokualnâk ah chun na vawrh leiah pakhat , na kehlei ah pakhat hawng kan totir , " an ti .
41010038	Jisu lam nih chun , an sinah , " Nan deih mi chu nan theih lo asi . Ka hâi din ding mi chu nan din kho mazei ? Baptis ka sinâk ah khawm nanna baptis kho mazei ? " a ti .
41010039	Chun , annih nih chun a sinah , " Kan ti kho , " an ti . Chun , Jisu nih an sinah , " Ka hâi din ding mi chu nan din lai le , ka baptis si ding khawm chu nan si bâk lai .
41010040	Sikhawmsele , ka vawrhlei ah mawh ka kehlei ah mawh to ding thu chu kei pêk ding asi lo le , an timhtuah piak na mi tla rangah asi dauh lai , " a ti .
41010041	Chun , parâ tla nih chun chu chu an theih rawh chun Jem leh Johan tlûnah chun thungâi an lungsi lo .
41010042	Jisu lam nih chun annih tla chu a kawh na le , an sinah , " Phundang tla tlûnah lâirêltu ah an ruat mi tla chu an tlûnah thungâi anna lal tâwn le , an mi lian tla nih chun an tlûnah thungâi thu an nei tâwn ti nan theih .
41010043	Sikhawmsele , nan lakah lam chun chu hâwi asi lai loh ; âuzawng nan lakah mi lian si duh mi zawng chu nan to-aw ah a um ding asi .
41010044	Âuzawng nan lakah masachem si duh mi zawng chu mi zawzawng sal ah a um ding asi .
41010045	Minung Fapa khawm nih hin rianṭuan piak ding hen a hawng lo le , rianṭuan ding leh mi tamtak tlanhnâk ah a nungnâk pêk ding hen a hawng kal asi , " a ti .
41010046	Chun , Jeriko ah an hawng tlung rawh . Jisu chu Jeriko thawk hen chun a ṭhiruai tla leh mi zapi cherkhet hen a suak liauah kutdawnh mitchâw , Timai fapa Bartimai chu lam vâu ah a to .
41010047	Chun , Nazaret Jisu asi ti a theih ka hen , " Jisu , David Fapa , hawng ka zângfah rawh , " ti hen , a âu rawh .
41010048	Chun , mi tamtak nih dâisip ding hen an fâi . Sikhawmsele , anih nih chun , " David Fapa , hawng ka zângfah rawh , " ti hen , a âu dadauh .
41010049	Chun , Jisu chu a dîr le , " Amah chu kawh u , " a ti . Chun , mitchâw chu an kawh le , a sinah chun , " Lungngam tak hen um le , thawk rawh ; a nan kawh , " an ti .
41010050	Chun , anih nih chun a puan a lawnh le , a thawk lawt le , Jisu sinah a hawng kal .
41010051	Chun , Jisu nih chun amah chu a hawng sawnh le , " Na lakah zeitin an ti sele na ka duh ? " a ti . Chun , mitchâw nih chun a sinah , " Rabboni " muh kho ka duh , " a ti .
41010052	Chun , Jisu nih a sinah , " Kal rawh , na lungnâk hi na dam phah asi , " a ti . Chun , a muh kho sawm le , lampi ah chun Jisu a zûl rawh .
41011001	Chun , Jerusalem an naih dâwp ah , Oliv Tlâng Bethphage leh Bethani kiang an tlung rawh chun a ṭhiruai lakah mi panih a fial na le ,
41011002	an sinah , " Nan mâilei khua ah khin va kal ule , chun nan lût tîrah Sanatung fa rêng mi , âukhawm chuan dah lonâk nan va muh sawm lai ; chu chu sût ule , hawng ruai u .
41011003	Chun , âutal nih , ' Kha kha zeirangah nan ti awt ? ' an ti na chun , ' Lalpa nih a duh asi , hinah a hawng thaktir nawlh sawm lai , ti u , a ti .
41011004	Chun , an kal le , zâwllâi ah inkhâr lênglei ah Sanatung fa rêng mi an va muh le ; chun chu chu an sût rawh .
41011005	Chun , chunah chun dîr mi âu tla nih mawh an sinah , " Sanatung fa kha zeirangah nan sût ? " an ti .
41011006	Chun , annih nih chun Jisu sim hâwitê khan an sinah an sim le ; chun kal ding an siang rawh .
41011007	Chun , sanatung fa chu Jisu sinah an hawng ruai le , a tlûnah chun an puan tla an phah le ; chun a tlûnah â chuan rawh .
41011008	Chun , mi tamtak nih lampi ah chun an puan an phah le ; midang nih lo mi sâwlring sât hen an phah .
41011009	Chun , a mâi leiah kal tla leh a dung leiah zûltu tla nih chun , " Hosana ! Lalpa min hen a hawng kal mi chu a thaw a suak .
41011010	Ram hawng tlung ding mi , kan pa David Ram chua thaw a suak , Chungnungchem ah khin Hosana ! " ti hen , an âu .
41011011	Chun , Jisu chu Jerusalem ah Pathian Biakin ah chun a lût rawh . Chun , zeizawng a zauh thluh rawh chun , zânleibâi khawm asi rawh le , a suak le , leinih tla hen Bethani ah an kal rawh .
41011012	Chun , a thâituan ah chun , Bethani thawk hen Jisu chu a suak nûnah a sung a vâng rawh .
41011013	Chun , theipi kûng nah nei râl lât hen a muh le , a rah muh ding hen a va kal le ; chun a va tlung rawh chun a nah cho lo chu zeikhawm a muh lo le ; theipi rah tik asi lo rêng asi .
41011014	Chun , Jisu nih thing chu a sawnh le , " Tu thawk hen kumleza hen na lakah âukhawm nih rah ei lah rawh seh , " a ti . A ṭhiruai tla nih chun chu chu an theih .
41011015	Chun , Jerusalem ah chun an tlung rawh . Pathian Biakin ah Jisu chu a va lût le , chunah mi zuartu tla leh châwktu tla chu a nar na le , tangka thlengtu tla dawhkân tla leh vaṭhu zuartu tla tophah tla khawm chu a thlûk piak na le ;
41011016	chun , Pathian Biakin ah chun âukhawm nih thil-le-rî an lanpi a siang lo .
41011017	Chun , an sinah chun , " ' Ka in chu phun kip rangah thlachamnâk in an ti lai , ti rîn asi lo mazei ? Nannih lam nih chun rawkmang tla pûk ah nan siam , " ti hen , a sîntir na rawh .
41011018	Chun , bâwlpu lal tla leh Dân sîntirtu tla nih chun chu chu an theih le , amah chu an ṭih ruangah a veihnâk ding zia an hâwl . Mi zapi zawzawng nih chun a sîntirnâk chu thungâi chê an ti .
41011019	Chun , zânleibâi a hawng si rawh chun Jisu leh a ṭhiruai tla chu khuapi ah mi chu an suak rawh .
41011020	Chun , zîng ah an kal pah hen theipi kûng chu a ram tiang uai ver hen an muh rawh .
41011021	Chun , Peter nih a theih pup le , a sinah , " Rabbi zauhnik , theipi kûng hawlhsiat na barh mi kha a uai ver rawh , " a ti .
41011022	Chun , Jisu nih an sinah , " Pathian zumh u .
41011023	Thungâi tak hen ka nan simh na , âuzawng hi tlâng sinah hin , Hawng a ṭhinh le , tisumsumriat ah a lawnh rawh , ' ti hen , a thinlung ah zumhmaih lo hen a sim mi chu a tlung ngelchel lai ti lungtu nih an sim zia zawng hen an muh lai .
41011024	Churuangah ka nan ti na , zeizawng thla nan cham hen nan deih mi zawng chu tawng rawh hen a ruat ule , chun nan tawng lai .
41011025	Chun , thlacham hen nan dîr tik zawngah âu lak khawmah thupawi zeimawh nan nei chun ngaihdam u ; nan Pa vân ah mi khawm nih nan buarnâk tla chu a nan ngaihdam na khonâk ding hen .
41011026	( Chun , nan ngaihdam lo chun nan Pa vân ah mi nih nan buarnâk tla a nan ngaihdam na bâk lai loh , " a ti le , a sâng . )
41011027	Chun , Jerusalem ah chun an tlung nawlh le , chun Pathian Biakin ah Jisu chu a kal liauah bâwlpu lal tla leh Dân sîntirtu tla leh upa tla chu a sinah an kal le ,
41011028	a sinah , " Âu thu hen me hi bang thil hi na ti ? Hi bang thil hi ti ding hen âu nih me thu a nan pêk ? " an ti .
41011029	Chun , Jisu nih an sinah , " Kei khawm nih thu kâ khat ka nan deih na bâk lai , hawng ka sâng ule ; chun âu thu hen me hi bang thil hi ka ti ka nan simh na lai .
41011030	Johan baptisma kha vân ah mi thu ma , minung thu ? Hawng ka sâng u , " a ti .
41011031	Chun , anna ruat le , " Vân ah mi thu , kan ti chun , ' Zeirangah a thu nan âwi lo ne ? ' a kan ti ṭung lai ,
41011032	' Minung thu , ' kan ti lai dek maw aw ? " an ti . ( Sikhawmsele , mi zapi chu an ṭih le , mi zawzawng nih Johan chu khuavâng tatak ah an ruat khap ruangah . )
41011033	Chun , Jisu an sâng le , " Kan theih lo , " an ti . Chun , Jisu nih an sinah , " Kei khawm nih âu thu hen me hi bang thil hi ka ti ka nan simh na bâk awt lo , " a ti .
41012001	Chun , tahṭhimh thu hen Jisu nih an sinah a sim rawh : " Âu nih mawh grep dûm a siam le , dâi hen a kulh le , grep sûrnâk khur a chawh le , in sâng a sak le , a bultu tla sinah thlawh lawh ding hen a pêk le , ram dangah a kal rawh .
41012002	Chun , kawih a chû rawh chun dûm ah a rah mi chu a tingvo bultu tla sinah mi lâk ding hen a bultu tla sinah chun sal pakhat a fial .
41012003	Chun , chu minung chu an tleih le , an vuak le , kut karo hen an kîrtir nawlh rawh .
41012004	Chun , sal dang an sinah a fial nawlh le ; chu khawm chu a lû ah an liamh , ningzakkâi tak hen an siam .
41012005	Chun , sal dang a fial nawlh le ; chu minung chu an thah . Sal dang tamtak khawm zeimaw mi an vuak le , zeimaw mi an thah .
41012006	Chun , pakhat , fapa duhtak a nei rih ; ' Ka fapa hi chu an zah lai , ' ti hen , anih chu a madungchem ah an sinah a fial .
41012007	Sikhawmsele , chubang a bultu tla nih chun , ' Hi minung hi rotingtu ding chu asi ; kan thah lai ! Chun , a roting ding mi hi kan tâ asi ko lai , ' anna ti .
41012008	Chun , anih chu an tleih le , an thah le , grep dûm ah mi chu an lawnh rawh .
41012009	" Chuvachun , dûm dâwngpu nih chun zeitin a hawng ti lai ? Bultu tla chu a hawng veih na lai le , dûm chu midang tla a pêk lai .
41012010	Hi Pathian lasui thu hi nan rêl lo mazei ? ' In saktu tla duhlo mi lung kha , chu tak chu a kil ah lung herh chem a hawng si rawh .
41012011	Chu chu Lalpa ti asi le ; kan mitmuh ah a chê asi , ' ti hi , " a ti .
41012012	Chun , amah chu tleih an tum le , sikhawmsele , mi zapi chu an ṭih le ; chu tahṭhimh thu chu anmah tla tisan hen a sim ti an theih dangâiah . Chun , amah chu an kaltâk le , an kal rawh .
41012013	Chun , a thusim ah tleih ding hen Farisai tla leh Herod murui lakah mi âu tla mawh a sinah an fial .
41012014	Chun , annih chu an hawng tlung rawh chun a sinah , " Sîntirtu , mi dik tak na si le , âukhawm ṭih leh zah khun na nei lo ti kan theih , âukhawm thliar leh dang lo hen , sîset hen Pathian lei thu na sîntir tâwn asi . Kaisar sinah siah châwi hi dân asi ma si lo ? Kan pêk lai ma , pêk lai lo ? " an ti .
41012015	Anih lam nih chun an perpet zia chu theih hen an sinah , " Zeirangah nan ka nik ? Denari khat hawng put ule , ka zauh lai , " a ti .
41012016	Chun , an hawng put . Chun , anih nih chun an sinah , " Hi hi âu lem leh âu min mesi ? " a ti . Chun , annih nih chun a sinah , " Kaisar , " an ti .
41012017	Chun , Jisu nih an sinah , " Kaisar thil tla chu Kaisar sinah pêk ule , Pathian thil tla chu Pathian sinah pêk u , " a ti . Chun , thungâi chê an ti .
41012018	Chun , Sadukai tla , thawknawlhnâk a um lo titu tla chu Jisu sinah an hawng kal le , a sinah ,
41012019	" Sîntirtu , Mosi nih , ' Âuzawng a unaupa nih fa nei lo hen a nupi thih tâk sele , a unaupa nih chun a nupi chu umpi hen a unaupa rangah chi a thlâk piak ding asi , ' ti hen hawng kan rîn piak asi .
41012020	Unau pasarih an um le , upachem nih nupi a nei le , chi thlah lo hen a thi .
41012021	Chun , a panihnâk nih chun a umpi le , chi thlah lo hen a thi nawlh le ; a pathumnâk nih chu hâwi ber hen .
41012022	Chun , unau pasarih chu chi rerêng thlah lo hen an thi vima . A madungchem ah nunau khawm chu a thi rawh .
41012023	Thawknawlh tikah anmah lakah âu nupi me asi lai ? An pasarih nih chun nupi ah an umpi dangâiah , " ti hen , an deih .
41012024	Jisu nih an sinah , " Hi ruangah hin silo ma , nan ngaih palh tâwn , Pathian lasui thu leh Pathian thiltikhonâk nan theih lo ruangah hin ?
41012025	Mithi lakah mi an thawknawlh tikah chun mipa leh nunau tla anna umh lai lo rawh le , vân ah vânmifial tla hâwi hen an si awt lehlam asi .
41012026	Chun , mithi tla thawh hen an um ding thu chu -- Mosi lasuibu ah , Thingbû thu ah khan Pathian nih , ' Kei Abraham Pathian , Isak Pathian , Jakob Pathian ka si , ' ti hen , a sawnh zia kha nan rêl lo mazei ?
41012027	Anih chu mithi Pathian asi lo le , minung Pathian asi dauh ; thungâi nan ngaih sual asi , " a ti .
41012028	Chun , Dân sîntirtu lakah mi pakhat a hawng kal le , anna êl mi chu a hawng ngâi . Jisu nih annih tla chu ṭha tak hen a sâng ti a theih le , a sinah , " Thupêk zawzawng lakah a zei hi me a herh chem ? " ti hen a deih .
41012029	Jisu nih , " Thupêk herh chem chu hi hi asi : ' Israel tla , ngâi u , Lalpa kan Pathian chu Lalpa pakhat cho asi le ;
41012030	Lalpa na Pathian chu na thinlung zawzawng hen , na thlarau zawzawng hen , na dawnruatnâk zawzawng hen , na chaknâk zawzawng hen na dâwt ding asi , ti hi .
41012031	A sangtu chu hi hi asi : ' Nangmah na dâwt hâwi hen na zâwlbâwm tla na dâwt ding asi , ' ti hi . Hi ngâk hen thupêk rokual rerêng a um lo , " ti hen , a sâng .
41012032	Chun , Dân sîntirtu nih chun a sinah , " Asi ngâk , sîntirtu , amah chu pakhat cho asi le , amah lo chu Pathian dang rêng an um lo ,
41012033	amah chu thinlung zawzawng hen , theihthiamnâk zawzawng hen , chaknâk zawzawng hen , mah a dâwt hâwi hen zâwlbâwm tla dâwt hi pum duah thilpêk leh bâwlnâk zawzawng ngâk hen a ṭha dauh khun ti hi , na sim dik tak ko , a ti .
41012034	Chun , fing tak a sâng ti Jisu nih a theih rawh chun a sinah , " Pathian Ram na lât lo , " a ti . Chu rî rawh chun âukhawm nih thu rerêng an deih ngam lo rawh .
41012035	Chun , Jisu nih Pathian Biakin ah a sîntir liauah anmah tla a sawnh na le , " Mesia chu David fapa asi ti Dân sîntirtu tla nih zei zia hen sim me an si ?
41012036	David tak nih Thlarau Thenhlimh hen , ' Lalpa nih chun ka Lalpa sinah , na mêlma tla na kê sirhsanh ah ka siam lân lo chu ka vawrhlei ah to rawh , ' a ti .
41012037	David tak nih chun anih chu , ' Lalpa , ' a ti dangâiah , zeitin a fapa asi lai ? " a ti . Chun , mi zapi vântlâng nih chun lâwm tak hen a thu an ngâi .
41012038	Chun , a sîntirnâk ah chun , " Dân sîntirtu tla lakah a thiamthih u ; annih nih chun kawrdawh fual ruk hen tawih an duh tâwn le ,
41012039	sumtuah mun ah chibai bûk tla , pumhnâk in ah tophah ṭha chem tla , puaituahnâk ah mun ṭha chem tla an ngiat tâwn .
41012040	Numei sum an ei le , mi muh ah sâwt tak thla an cham tâwn ; chubang tla nih chun a mawh an phurh zual khun lai , " a ti .
41012041	Chun , thawhlâwm bâwm zâwn ah chun Jisu chu a to , thawhlâwm ah mi zapi tla tangka thlâk zia chu a zauh le ; minei tamtak nih cherkhet an tlâk .
41012042	Chun , numei pâm tak a hawng kal le , lepta panih a thlâk le , chu chu quadran khat tluk asi .
41012043	Chun , Jisu nih chun a ṭhiruai tla chu a kawh na le , an sinah , " Thungâi tak hen ka nan simh na , thawhlâwm bâwm ah thlâktu dang zawzawng ngâk hen hi numei pâm tak nih a thlâk tam dauh .
41012044	Hi bang zawzawng nih hin an neih a lei mi an thlâk asi ; anih lam nih chun a duh liau tak , a neihlemtê , a um san mi zawzawng chu a thlâk ver asi , a ti .
41013001	Chun , Pathian Biakin ah mi chu a suak liauah a ṭhiruai tla lakah mi pakhat nih a sinah , " Sîntirtu , zauhnik , a lung leh a in tla hi a rokual châwk a ! " a ti .
41013002	Jisu nih a sinah , " Hi bang in rokual tak tla hi na muh mu ? Chimtir lo hen lung â chuanh mi rerêng hinah a um lai loh , " a ti .
41013003	Chun , Oliv Tlang ah Pathian Biakin zâwn ah a to liauah , Peter , Jem , Johan leh Andri tla nih chun a sinah ,
41013004	" Chubang chu zei tikah a hawng um lai ? Chubang zawzawng chu a hawng tlung awt tikah singsiahnâk zei me a um lai ? Hawng kan simh , " ti hen , a thup hen an deih .
41013005	Chun , Jisu nih an sinah " Âukhawm nih an perpet na lonâk ding hen a thiamthih u .
41013006	Mi tamtak nih , ' Mesia chu ka si , ' ti hen , keimah min sâl hen an hawng kal lai le , mi tamtak an perpet lai .
41013007	Chun , râltuk thu leh râltuk thuthang tla nan theih tikah lawksawng lah u ; chubang chu hawng tlung ding rêng asi ; sikhawmsele , dawnghnâk chu asi lo rih .
41013008	Phun dang leh phun dang anna tuk lai le , ram dang leh ram dang anna tuk lai le ; mun dang dangah lî tla â nîn lai , pâm tla a tlung lai ; Chubang chu nau nei nganfâk dawmhtirnâk asi ;
41013009	" Sikhawmsele , a thiamthih u ; lâirêltu tla an tleihtir na lai le , pumhnâk in tla ah an vuak na lai . Keimah ruangah governor tla leh lalchem tla mâika ah anmah tla theihtirnâk ding hen nan dîr teh lai .
41013010	Chun , Thâwngthâng Ṭha hi phun zawzawng sinah sim masa ding asi .
41013011	Chun , an ruai na hen , an tleihtir na tikah chun , ' Zeime ka sim lai , ' ti hen , a dawnkan lah u ; a tik takah chun a nan theihtir na mi zawng ; chu tak chu sim u ; a simtu chu nanmah nan si awt lo le , Thlarau Thenhlimh asi dauh awt .
41013012	Chun , thah ding hen a unaupa nih a unaupa a tleihtir lai le , pa khawm nih a fa a tleihtir lai ; fa tla khawm nih an nu leh an pa tla an do lai , an thahtir lai .
41013013	Keimah min ruangah mi zawzawng huat nan si lai ; sikhawmsele , a dawngh tiang hen tuar huamtu zawng chu , chu tak chu ruangsuak hen a um lai .
41013014	" Sikhawmsele , ' Ṭhiautu Fihnungkâi ' chu a dîr lonâk ding mun ah dîr nan muh tikah , ( a rêltu zawng nih a umzia theih seh ) , chu tikah chun Judai ram ah um tla chu tlâng ah tek seh .
41013015	Chun , in tlûnah um mi chu ṭum lah seh ; a in ah zeilo lâk ding hen lût lah seh .
41013016	Chun , lo ah um mi chu a puan lâk ding hen kîr lah seh .
41013017	Chubang ni ah chun râi tla leh nauno pawm tla tlûn chu a pit lai .
41013018	Chun , chubang chu busik ah a tlung lonâk ding hen thlacham u .
41013019	Chubang ni chu hamhnâk ni asi awt dangâiah , chu hâwi hamh chu Pathian siam tual tuah tîr thawk hen tutiang hen a um dah lo le , zeitik khawm a um lai lo rawh .
41013020	Chun , Lalpa nih chubang ni chu tâwitir lah sele , minung rerêng dam hen an suak lai loh ; sikhawmsele , mi thîm , a ruat mi tla ruangah chun ni tla chu a tâwitir .
41013021	" Chun , chu tikah chun âuzawng nih nan sinah , ' Zauhnik u , Mesia hinah a um , ' mawh ' Zauhnik u , hinah khi ! ' mawh an ti na chun lung lah u .
41013022	Mesia telê tla leh khuavâng telê tla an hawng suak awt dangâiah . Chu tla nih chun singsiahnâk leh thilchê tla an ti lai ; tikho sele , thîm tla men an perpet khonâk ding hen .
41013023	Nannih lam chu a thiamthih u , zeizawng ka nan simhkan na rawh hi .
41013024	" Sikhawmsele , chubang ni ah , chubang hamhnâk nûnah chun nî thimtir hen a um lai le , thlâ a chêu lai lo le ,
41013025	vân thawk hen ârfi tla an hawng tlâ lai le , vân ah thiltikhonâk um tla chu ninh asi lai .
41013026	Chu tikah chun Minung Fapa hi thiltikhonâk fâk tak leh rokualnâk fâk tak hen sûm lakah a hawng kal mi an muh lai .
41013027	Chu tikah chun vânmifial tla chu a fial lai le , a thîm mi tla chu kâwlkil li ah mi tual dawngh thawk hen vân dawngh tiang hen a lâwr hen a pumh lai .
41013028	" Chun , theipi kûng ah hin tahṭhimh thu a sîn u ; a chawrh a hawng no le , a nah a hawng chawrh chun ṭhâlpini a suak awt ti nan theih tâwn .
41013029	Chu hâwi ber hen nannih khawm nih chubang chu a hawng tlung mi nan muh tikah chun amah chu a hawng nâi rawh le , kawtkarî ah a um ti theih u .
41013030	Thungâi tak hen ka nan simh na , chubang zawzawng chu a hawng tlung lân lo chu tusan mi tla hi an tlâu lai loh .
41013031	Tual leh vân a tlâu lai le , ka thu lam chu a tlâu lai loh .
41013032	" Sikhawmsele , a ni leh a dâr thu chu pa cho lo nih chun âukhawm nih , vân ah vânmifial tla khawm nih , Fapa khawm nih an theih lo .
41013033	Thiamthih ule ; ringrâwn kumza hen um u ; a tik chu nan theih lo dangâiah .
41013034	Mi , a in kaltâk hen , a sal tla chu thuneitir hen , an rianṭuan ding pêk chiau hen , inkhâr vêngtu khawm râlring ding thu pêk tâ hen , ram lât takah khualtlâwng ving mi hâwi asi .
41013035	Chuvachun , ringrâwn kumza hen um u ; in dâwngpu hawng tlung tik ding chu zân leiah ma , thanṭim ah ma , zîng ah ma asi awt nan theih lo .
41013036	Chu hâwi asi lo chun , a hawng tlung khup chun it thlit hen a nan muh sual na lebang lai .
41013037	Chun , nan sinah ka sim mi hi mi zawzawng sinah sim ka si , ringrâwn hen um kumza u , " a ti rawh .
41014001	Chun , ni nihnâk ah chun Kalkanh Kût leh Sang Thilnu telhlo Kût a um awt le ; bâwlpu lal tla leh Dân sîntirtu tla nih chun amah chu ngamlêm pêk a tleih hen an thah khonâk ding zia an hâwl an hâwl le ,
41014002	" Kût sung chun si lah seh , asi lo chun mi zapi vântlâng lakah nawknâk a hawng um sual lebang lai , " an ti .
41014003	Chun , Bethani ah phâr Simon in ah chun Jisu chu a um liauah , buh a dûm liauah nunau pakhat alabasta dûr ah spiknard sariak rimthâw a man har tak put hen a hawng kal le , a dûr chu a khuai le , a lû ah a tawih .
41014004	Sikhawmsele , mi zeimaw mi chu an ro a thâwk le , " Zeirangah me sariak rimthâw hi a veih salam ?
41014005	Hi sariak hi denari zathum ngâk a tam dauh zuar hen , mipâm tla sinah pêk kho asi mi , " an ti . Chun , a tlûnah an chipchiar rawh .
41014006	Jisu lam nih chun , " Zeitin khawm ti lah u ; zeirangah nan nawktir ? Ka tlûnah thil ṭha tak a ti asi .
41014007	Mipâm tla chu kumleza hen nan sinah um an si le , nan duh tik zawngah annih chu nan zângfah kho mi ; kei lam chu kumleza hen nan sinah um ding ka si lo .
41014008	A ti kho tâwk a ti asi ; ka taksa hi phûm ding hen a chulh kan asi hi .
41014009	Chun , thungâi tak hen ka nan simh na , laikulh zawzawng ah , kha zeizawng ah , Thâwngthâng Ṭha an simnâk zawngah hi nunau thilti khawm hi amah theihkumzanâk ding hen an sim vima bâk lai , " a ti .
41014010	Chun , Juda Iskariot , leinih tla lakah mi pakhat nih khan Jisu chu an sinah a tleihtir khonâk ding hen bâwlpu lal tla sinah a va kal .
41014011	Chun , annih nih chun an theih kâ hen anna lâwm thlo le , a sinah tangka pêk ding hen an tiamh rawh . Chun , a tleihtirnâk ding zia remkâng a hâwl rawh .
41014012	Chun , Sang Thilnu telhlo Kût , ni masachem , Kalkanh Kûtnâk dawrâ fa an thah tâwnnâk ni ah chun , a ṭhiruai tla nih a sinah , " Kalkanh Kût buh na ei khonâk ding hen kha zeiah va timhtuah sele na duh ? " an ti .
41014013	Chun , a ṭhiruai tla lakah mi panih a fial le , an sinah , " Khuapi ah va lût ule , chunah chun mipa tibêl put hen a nan tawng na lai ; amah chu zûl ko u .
41014014	Chun , a lûtnâk zawngah , chu in dâwngpu sinah chun , Sîntirtu nih ka ṭhiruai tla hen Kalkanh Kût buh kan einâk ding hen , khual in kardang chu kha zeiah me ? a ti , ' va ti u .
41014015	Chun , amah nih a tlûn chuanh kardang kâu tak , thil-le-rî um chia , timh chia a nan zauhtir na lai ; chunah chun kan rangah timhtuah u , " a ti .
41014016	Chun , ṭhiruai tla chu an suak le , khuapi ah chun an va lût le , an sinah a sim hâwitê hen an muh le , chun , Kalkanh Kût buh chu an timhtuah rawh .
41014017	Chun , zânlei asi rawh chun anih chu leinih tla hen an va kal rawh .
41014018	Chun , an dûm le , an ei liauah Jisu nih , " Thungâi tak hen ka nan simh na , nan lakah mi pakhat ka sinah ei bâk mi tak nih hin a hawng ka tleihtir lai , " a ti .
41014019	Chun , thungâi an lawksawng le , pakhat khat nih a sinah , " Keimah masi ? " an ti chiau .
41014020	Chun , anih nih chun an sinah , " Leinih tla lakah mi pakhat , a sang khêng ah hawng ka nîmpitu hi asi .
41014021	Minung Fapa hi a thâwngthâng an rîn mi hâwitê khan a kal awt asi ; sikhawmsele , Minung Fapa tleihtirtu ding minung tlûn chu a pit ! Chu minung chu suak lah sele a rangah a ṭha dauh lai , " a ti .
41014022	Chun , an ei liauah Jisu nih sang a lâk le , mal a sâwm thluh rawh chun a phel le , an sinah a pêk le , " Lâk u ; hi hi ka taksa asi , " a ti .
41014023	Chun , hâi a lâk le , lâwmthu a sim thluh rawh chun an sinah a pêk le ; chun an ektê hen an din chiau rawh .
41014024	Chun , anih nih chun an sinah , " Hi hi ka thisen , mi tamtak rangah suak ding mi thudântuk chu asi .
41014025	Thungâi tak hen ka nan simh na , Pathian Ram ah a thar ka din ni a tlung lân lo chu grep zûn rah lakah mi ka din nawlh lai lo rawh , " a ti .
41014026	Chun , la an sak thluh rawh chun an suak le , Oliv Tlâng ah chun an va kal rawh .
41014027	Chun , Jisu nih an sinah , " Nan ektê hen nan ka tektâk ver lai le , nan ka mâk thlap lai , Dawrâ vêngtu chu ka vuak lai le , dawrâ tla chu anna ṭhêk lai , ti rîn asi .
41014028	Sikhawmsele , ka thawknawlh nûnah Galili ram ah nan mâilei ah ka kal lai , " a ti .
41014029	Peter lam nih chun a sinah , " An ektê hen an tektâk khawm sele , kei lam chu ka nan tektâk lai loh , " a ti .
41014030	Chun , Jisu nih a sinah , " Thungâi tak hen ka nan simh , tusûn ah tuzân lîlâ ah hin âr veinih a khuang lânah nangnih veithum na ka pheh lai , " a ti .
41014031	Anih lam nih chun fâk tak hen , " Na thihnâk ah thi bâk awt khawmsele ka nan pheh lai loh , " a ti chiam . Chun , chu hâwitê chun an ti chiau .
41014032	Chun , Getsemani an ti mi mun chu an tlung le , chun Jisu nih a ṭhiruai tla sinah , " Thla ka cham kar zawng hinah hin to u , " a ti .
41014033	Chun , Peter , Jem leh Johan tla chu a ruai na le , thungâi a thlakâm hen a lawksawng rawh .
41014034	Chun , an sinah , " Ka thinlung thungâi a lawksawng le , thihnâk khawp rê asi ; hinah hin um ule , a râlring kumza u , " a ti .
41014035	Chun , tâwm hen mâi leiah a va kal dauh le , tual ah a bawk le , tikho si sele , chu tik nih chun amah lanh ding hen thla a cham .
41014036	" Abba , ka pa , zeizawng na ti kho le , hi hâi hi ka sinah mi ṭhial rawh ; sikhawmsele , keimah duhzia silo hen nangmah duhzia si dauh seh , " a ti .
41014037	Chun , a hawng kal le , annih tla chu it hen a hawng muh na le ; chun Peter sinah , " Simon , na it na maw ? Dârkar khat khawm râlring kumza hen nan um kho lo mu ?
41014038	Lêmnâk ah nan lût lonâk ding hen râlring kumza hen thlacham u . Thlarau lam nih chun a huam le , taksa lam chu a chak lo asi , " a ti .
41014039	Chun , a va kal nawlh le , a thusim lîlâ sim hen thla a cham nawlh .
41014040	Chun , a hawng nawlh rawh chun annih tla chu it hen a hawng muh nawlh na , an itmu a suak ngâi dangâiah ; a sâng duandân an theih loh .
41014041	Chun , a hawng kal veithumnâk ah chun , an sinah , " Tuah lam chun it ule , a dîn u . A tâwk rawh ! A tik chu a hawng tlung rawh ! Zauhnik u , Minung Fapa hi misual tla kut ah an tleihtir awt hi .
41014042	Thawk ule , kan kal lai ; zauhnik u , hawng ka tleihtirtu ding mi chu a hawng nâi rawh hi , " a ti .
41014043	Chun , a sim liauah , Juda , leinih tla lakah pakhat chu a hawng tleng sawm le , amah rual hen chun bâwlpu lal tla leh Dân sîntirtu tla leh upa tla sinah mi , mi zapi tla chu nâmsâu leh talhbo put hen an hawng tleng .
41014044	Chun , a tleihtirtu ding mi nih chun , " Ka châwchawk mi zawng chu amah chu asi lai ; tleih ule , ṭha tak hen kalpi u , " ti hen , singsiahnâk ding a simhkan zet na .
41014045	Chun , a tleng kâ hen amah a va fûk sawm le , " Rabbi , " ti hen , a châwchawk chiam .
41014046	Chun , anih chu a vuanh le , an tleih rawh .
41014047	Chun , a kiang ah dîr tla lakah mi âu nih mawh a nâmsâu a phâwi le , bâwlpu lalchem sal chu a tuk le , a nâ a themh piak phak .
41014048	Chun , Jisu nih annih tla chu a sawnh na le , an sinah , " Nâmsâu tla , talhbo tla put hen rawkmang tleih ding hâwi hen hawng ka tleih ding hen nan hawng suak mu ?
41014049	Pathian Biakin ah nisiar hen nan sinah ka um tâwn le , nan ka tleih lo mi . Sikhawmsele , Pathian lasui thu chu a hawng tlung khonâk ding hen asi hi , " a ti .
41014050	Chun , an ektê hen amah chu an thlahthlamh le , an tek ver .
41014051	Chun , tlangvâl âu nih mawh , puan mangṭhia cho aih hen amah chu a zûl le ; chun anih chu an tleih le ,
41014052	sikhawmsele , a puan mangṭhia chu a kaltâk le , taklâwng hen a tek rawh .
41014053	Chun , Jisu chu Bâwlpu Lalchem sinah an ruai le , chun amah rual hen chun bâwlpu lal tla , upa tla , Dân sîntirtu tla zawzawng an hawng a pûm .
41014054	Chun , Peter nih chun lâtpi thawk hen amah chu a zûl le , Bâwlpu Lalchem in kulhsung tualmâi tiang hen ; chun vêngtu tla sinah mei aih hen a to bâk .
41014055	Chun , Jisu an thah khonâk ding hen bâwlpu lal tla leh lâirêltu tla zawzawng nih chun amah phiarnâk an hâwl le , an tawng lo .
41014056	Mi tamtak nih âwkrâwl hen an phiar le , sikhawmsele an phiarnâk thu chu â bang lo .
41014057	Chun , âu tla mawh an dîr le , âwkrâwl hen an phiar le ,
41014058	" Hi minung nih hin , ' Hi Pathian Biakin hi ka siat lai le , ni thum karah biakin dang , kut hen sak lo mi , ka sak lai , a ti , ti kan theih , " an ti .
41014059	Sikhawmsele , chu hâwi hen khawm chun an phiarnâk thu chu â bang kho lo .
41014060	Chun , Bâwlpu Lalchem chu a lâi ah a dîr le , Jisu sinah , " Zeikhawm hen na sâng lo mu ? Hi bang tla nih a nan phiarnâk hi zei zia me asi ? " ti hen a deih .
41014061	Anih lam chu a dâisip le , zeikhawm hen a sâng lo . Bâwlpu Lalchem nih chun a sinah , " Mesia Thawsuak Fapa chu na si ma ? " ti hen a deih nawlh .
41014062	Chun , Jisu nih , " Ka si ; Minung Fapa hi thiltikhonâk vawrhlei ah to hen , vân sûm lakah a hawng mi nan muh awt asi , " a ti .
41014063	Chun , Bâwlpu Lalchem nih chun a nipuan tla a thlêk le , " Theihpitu dang zei me kan ngâi lai rih ?
41014064	Pathian a simsiat zia chu nan theih rawh le , zeitin nan ngaih ? " a ti . Chun , an ektê hen anih chu thi tlâk asi ti hen an thlûk .
41014065	Chun , a zeimaw mi nih chun chil an sah mâimî le , a mêl an tuam le , an sut le , a sinah , " Âu nih an vuak , sim rawh , " an ti . Chun , vêngtu tla nih chun an tleih dîr le , thungâi thlâk hen an bengh .
41014066	Chun , Peter chu tanglei in kulhsung tualmâi ah chun a um liauah Bâwlpu Lalchem zûlvêltu nungâk lakah pakhat a hawng kal le ;
41014067	Peter mei aih chu a hawng muh le , " Nang khawm hi Jisu Nazaret mi sinah um kha na si hi , " a ti .
41014068	Anih lam nih chun , " Na thusim chu ka theih lo thlo , a ngaihtawnh dân rêng khawm ka theih lo , " ti hen , a pheh . Chun , intipûm ah chun a va suak le ; chun âr a khuang rawh .
41014069	Chun , nungâk nih chun a muh le , a kiangah dîr mi tla sinah chun , " Hi minung hi an sinah mi asi , " a ti nawlh .
41014070	Sikhawmsele , a pheh nawlh . Chun , sâwtlotê nûnah a kiangah dîr mi tla nih chun , Peter sinah , " An lakah mi na si chiammâm , Galili ram ah mi na si dangâiah , " an ti .
41014071	Anih lam nih chun , " Chu minung nan sim mi chu ka theih lo , " ti hen , hawlh siat barh hen siat a sirh rawh .
41014072	Chun , ârkhuang veinihnâk chu a khuang sawm rawh . Chun , Peter nih chun Jisu nih a sinah , " Âr veinih a khuang lânah nangnih veithum na hawng ka pheh lai , " a ti mi thu kha a theih nawlh rawh . Chun , chu chu a dawn le , a ṭap rawh .
41015001	Chun , zînglei a hawng si kâ hen bâwlpu lal tla chu upa tla leh Dân sîntirtu tla zawzawng hen anna thluk le , Jisu chu an phuar le , an ruai le , Pilat sinah an pêk sawm rawh .
41015002	Chun , Pilat nih chun a sinah , " Juda tla Lalchem na si ma ? " ti hen , a deih . Chun , anih nih chun a sinah , " Na sim hâwi hen ka si , " ti hen , a sâng .
41015003	Chun , bâwlpu lal tla nih chun kâng tamtak hen an phiar .
41015004	Chun , Pilat nih a deih nawlh le , a sinah , " Zeikhawm na sâng lo mu ? Ngâi rawh , an phiarnâk rîlmâl hi ! " a ti .
41015005	Jisu lam nih chun zeikhawm hen a sâng lo rawh le ; chuvachun , Pilat nih thungâi chê a ti .
41015006	Chun , Pilat nih chun Kût ni ah chun rêngtlâ pakhat an ngiar mi zawng chu a suah piak na tâwn :
41015007	Chun , minung pakhat Baraba an ti mi chu hel tla lakah rêngin ah a tâng ko ; chu tla nih chun helnâk ah chun mi an thah asi .
41015008	Chun , mi zapi an va kal le , an rangah a ti piak na tâwn hâwi a ti ding hen an ngiar rawh .
41015009	Chun , Pilat nih a sâng le , an sinah , " Juda tla Lalchem hi an suah piak na sele nan duh ma ? " a ti .
41015010	Bâwlpu lal tla nih nahsuahnâk ruangah an hawng ruai ti a theih dangâiah .
41015011	Sikhawmsele , bâwlpu lal tla nih chun mi zapi tla chu Baraba lam suah piak dauh ding hen an fawrh .
41015012	Chun , Pilat nih chun an sinah , " Juda tla Lalchem nan ti mi hi zeitin ka ti lai rawh ne ? " ti hen , a sâng nawlh .
41015013	Chun , annih tla chu , " Kraws ah khenhbêk rawh , " ti hen , an âu nawlh .
41015014	Chun , Pilat nih chun an sinah , " Zeirangah ? Zei me a sual , " a ti . Sikhawmsele , annih tla chu , " Kraws ah khenhbêk rawh , " ti hen an âu chiam .
41015015	Chun , Pilat nih chun mi zapi lungâwitir a duh le , Baraba chu a suah piak na rawh . Chun , Jisu chu a vuak thluh rawh chun kraws ah khenhbêk ding hen a pêk rawh .
41015016	Chun , kawrsen tla nih chun in kulhsung tualmâi Praitorion an ti mi ah chun amah chu an lûtpi le , an murui lakah mi zawzawng an pumh .
41015017	Chun , puan senduk an aihtir le , ling lukhuh an phiar le , an khuhtir .
41015018	Chun , " Chibai , Juda tla Lalchem ! " ti hen , chibai an bûk rawh .
41015019	Chun , a lû ah chun lâiluang hen an vuak le , chil an sah le , siksidîr hen chibai an bûk .
41015020	Chun , nihsuak siamnâk ah an mang thluh rawh chun puan senduk chu an lît le , amah puan an aihtir nawlh le , kraws ah khenhbêk ding hen an ruai rawh .
41015021	Chun , mi velvâ pakhat , ram lei thawk hen khuapi lei a hawng mi , kawrsen tla nih chun Jisu kraws put ding hen an nawrh . ( Simon hi Kurini ah mi Alekzandar leh Rufa pa asi . )
41015022	Chun , Jisu chu Golgotha an ti mi mun ah chun an ruai le , chu chu " Luruh mun , " tinâk asi .
41015023	Chun , uain murrah hen chawmh mi an pêk le , sikhawmsele a duh lo .
41015024	Chun , kraws ah an khenhbêk le , anna ting ding chiau theihnâk ah chamchawh hen a nipuan tla chu anna ṭhen .
41015025	Chun , Jisu an khenhbêk mi chu zîng dâr kuanâk asi .
41015026	Chun , a phiarnâk lasui a tlûn leiah an rîn le , " JUDA TLA LALCHEM , " ti hen .
41015027	Chun , amah rual hen chun rawkmang panih an khenhbêk na bâk ; a vawrhlei ah pakhat , a kehlei ah pakhat .
41015028	Pathian lasui thu , " Chun , anih chu misual tla ah ngaih asi rawh , " ti mi chu a hawng tlungkim rawh .
41015029	Chun , mi anna vel mi kip nih an lû lei bû hen , " I hi ! Nang Pathian Biakin siat hen ni thum ah sak nawlhtu , a damh le ,
41015030	kraws ah mi kha hawng ṭum me ! " an ti .
41015031	Chu hâwi ber hen bâwlpu lal tla nih chun Dân sîntirtu tla hen anmah tla lakah amah zauhnawmh hen , ' Midang men a damh tâwn le , amah chu â damh kho lo .
41015032	Kan muh hen kan lung khonâk ding hen , Mesia , Israel Lalchem chu , tuhin kraws ah mi chu hawng ṭum se me , " an ti . Chun , amah rual hen an khenhbêk na mi tla nih chun anih chu an fâi .
41015033	Chun , sûn dâr leinihnâk liau chirah chun sûnnilei dâr thum tiang hen laikulh a hawng thim ver .
41015034	Chun , sûnnilei dâr thumnâk ah chun aw-hâu fâk tak hen , " Eloi , Eloi , lema sabakthani ? " ti hen , a âu le , chu chu , " Ka Pathian , ka Pathian , zeirangah na ka kaltâk ? " tinâk asi .
41015035	Chun , a kiangah dîr mi zeimaw mi tla nih chun chu chu an theih rawh chun , " Ngâinik u , Elija a kawh asi , " an ti .
41015036	Chun , mi pakhat a tek le , sponge uain thur ah khat phak chiah hen lâiluang fung pâr ah a târ le , a dintir . " Um ko seh , amah lâk ding hen Elija a hawng mawh kan zauh lai , " a ti .
41015037	Chun , Jisu chu hâu fâk tak hen a âu le , a nûkrî a chat rawh .
41015038	Chun , Pathian Biakin puanzâr chu a tlûnlei thawk hen a tanglei tiang hen suak dak hen â thlêk rawh .
41015039	Chun , a mâilei zâwn kraws kiangah kawrsen zâ hotu dîr mi nih chun chu hâwi Jisu thih dân a muh rawh chun , " Hi minung hi Pathian Fapa asi tatak asi , " a ti .
41015040	Chun , nunau tla khawm nih lât tak thawk hen an chuanh le ; chubang tla lakah chun Mari Magdala mi , Jemtê leh Josef nu Mari leh Salomi tla anna tel .
41015041	Chu tla chu Galili ram ah a um liauah amah zûl hen a rianṭuan piak tâwntu tla chu an si . Nunau dang tamtak Jerusalem ah amah rual hen kal mi tla chu anna tel bâk .
41015042	Chun , zânleibâi a hawng si rawh chun Timhtuah ni asi ruangah , chu chu Dinhni lânah mi ni hi asi .
41015043	Josef Arimathai khua mi , lâirêltu zahkâi tak , Pathian Ram lungum bâk mi , a hawng le , râlṭha tak hen Pilat sinah a lût le , Jisu ruak chu a deih rawh .
41015044	Chun , Pilat nih chu hâwi hen Jisu a thih tuan chu thungâi chê a ti . Chun , kawrsen zâ hotu chu a kawh le , a thihnâk a sâwt rawh ma ti a deih .
41015045	Chun , kawrsen zâ hotu kâ ah a theih rawh chun a ruak chu Josef sinah a pêk .
41015046	Chun , anih nih chun puan mangṭhia a châwk le , amah chu a lâk le , puan mangṭhia hen chun a tuam le , thlân lung hawrh mi lakah a vûi le , thlân kawtkâ ah chun lungphêngpi rilh hen a khâr .
41015047	Chun , Mari Magdala mi leh Josef nu Mari nih chun an vûinâk chu an muh .
41016001	Chun , Dinhni chu a hawng lanh rawh chun , Mari Magdala mi , Jem nu Mari leh Salomi tla nih chun Jisu taksa chulh ding hen an va kal khonâk ding hen zeilo rimthâw an châwk .
41016002	Chun , ni sarih ni masachem ah , zîngtê ah , nî suak nûnah thlân chu an va tleng .
41016003	Chun , Thlân kawtkâ ah mi lung chu âu nih me a kan rilh piak ving lai aw ? "
41016004	anna ti liau chirah an va chuanh le , lung chu rilh chia hen an muh le , lung chu a lian thlo asi .
41016005	Chun , thlân lungah an lût le , tlangvâl pakhat puan vâr aih mi , vawrhlei kângah to an muh le ; an lawksawng rawh .
41016006	Chun , anih nih chun , an sinah , ' Lawksawng lah u ; Jisu Nazaret mi , an khenhbêk mi kha nan hâwl asi ; a thawknawlh rawh ; hinah a um lo rawh , zauhnik u , an vûinâk hi !
41016007	Sikhawmsele kal ule , a ṭhiruai tla leh Peter sinah chun , ' Galili ram ah nanmah lânah a kal awt ; nan sinah a sim hâwitê khan chunah chun nan muh lai , ' ti hen , simh na u , " a ti .
41016008	Chun , an thir le , chê an ti ruangah an suak le , thlân thawk hen chun an tek chiam le ; an ṭih ruangah âu sinah khawm zeikhawm an sim lo .
41016009	[ Nunau tla chu Peter leh a hâwi tla sinah an kal le , thâwngthang an sinah simh hen a um mi zawzawng chu a tâwikâng hen an simh na .
41016010	Chu nehnûnah , Jisu ngelchel nih suahlei thawk hen tlâklei ah a ṭhiruai tla chu zungzâl ruangsuahnâk thu thenhlimh leh nung chu phuang ding hen a fial na . ]
41016011	Sikhawmsele , annih nih chun , a nung nawlh le , muh khawm a muh ti an theih ko na hen an lung lo .
41016012	Chun , chu mi nûnah chun an lakah mi panih ram lei fûk hen an kal liauah mêl dang put hen an sinah â langh .
41016013	Chun , annih nih chun ṭhiruai dang tla an va simh le , annih khawm chu an lung lêm lo .
41016014	Chun , chu nûn khawmah chun , buh an dûm liauah leikhat tla sinah tak â langh le , a thawknawlh nûnah a muhtu tla thu chu an lung lo ruangah leh an thinlung chang leikâng thu ah a fâi na rawh .
41016015	Chun , an sinah , " Laikulh zawzawng ah kal ule , thilsiam zawzawng sinah chun Thâwngthâng Ṭha hi sim u .
41016016	A lung hen baptis hen a um mi chu ruangsuak hen a um lai le , a lunglotu lam chu mawh hen a um lai .
41016017	Chun , hi bang singsiahnâk tla nih hin lungtu chu a zûl vima lai : Ka min hen khuri tla an nâr lai le , hawlh thar hen an hawlh lai le ;
41016018	rûl tla kut hen an lâk lai le , thihnâk tûr zei tal din khawmsele zeikhawm a pawi lai lo . Damlo tla tlûnah an kut an thâng lai le , an dam vima lai , " a ti .
41016019	Chuvachun , Lalpa Jisu chu an sinah thu a sim thluh rawh chun vân leiah lâk hen a um le , Pathian vawrhlei ah a to rawh .
41016020	Chun , annih chu an suak le , ram kipah thu an sim rawh le , Lalpa nih anmah tla a ṭuanpi na le ; a zûltu singsiahnâk tla hen thu chu a birhtir vima . ]
42001001	Theophil duhtak : Mi tamtak nih kan lakah thil a hawng tlung mi tla thâwngthâng rîn an tum rawh le ;
42001002	a tîr thawk hen muhtu tla leh thu rianṭuantu tla nih kanmah hawng kan simh hâwi khan an rîn asi .
42001003	Churuangah a bul thawk hen zeizawng rep tak hen ka zâwt le , a sang vima hen na rangah rîn sele a ṭha lai ka ti asi .
42001004	A lânah thu an sîntir na mi kha dik tak asi ti na theih khonâk ding hen .
42001005	Herod chu Judai ram lalchem asi liauah , Abijah murui ah mi a min Zekaria bâwlpu pakhat a um le ; chu nih chun Aron thlâk lakah mi nupi ah a umpi le , a min chu Elizabet asi .
42001006	An panih hen Pathian mitmuh ah rep tak hen an um le , simsâwi kawp lo hen Lalpa thupêk leh dân zâwzawng zâwt hen an um tâwn .
42001007	Sikhawmsele , Elizabet a ching ruangah fa an nei lo le , an panih hen an upa thlo rawh .
42001008	Chun , hi hâwi hi asi le , hâwi le ti dân hâwi vima hen Pathian mâika ah bâwlpu rian a ṭuan liauah ,
42001009	bâwlpu dân hâwi hen Lalpa Biakin ah a lût le , rimthâw a duah .
42001010	Chun , rimthâw a duah liauah mi zapi nih an ektê hen lêng ah thla an cham .
42001011	Chun , Lalpa vânmifial pakhat rimthâw duahnâk mâichâm vawrhlei ah dîr hen a sinah â langh .
42001012	Chun , Zekaria nih a muh kâ hen a lawksawng le , ṭih khawm a ṭih .
42001013	Sikhawmsele , vânmifial nih chun a sinah , " Zekaria , ṭih lah , Pathian nih na deih mi kha a theih asi , na nupi Elizabet nih fapa a nan ring piak lai , a min ah Johan na sak ding asi .
42001014	Chun , nang na lâwptlo hen na lâwm lai le ; amah a suak tikah mi cherkhet anna lâwm lai .
42001015	Lalpa mitmuh hen milian asi lai le , uain leh zû rerêng a din lai loh , a suaknâk thawk hen Thlarau Thenhlimh hen a khat lai .
42001016	Israel thlâk tla tamtak Lalpa an Pathian leiah a hawitir nawlh lai .
42001017	Chun , pa le tla thinlung chu fa tla leiah hawitir ding hen leh mi thu ngâilo tla chu mi rep tak finghnâk leiah hawitir ding leh Lalpa rangah mi a tîm zet ding lebang ah timhtuah ding hen Elija thinlung leh a thiltikhonâk put hen Lalpa mâika ah a kal lai , " a ti .
42001018	Chun , Zekaria nih vânmifial sinah chun , " Chu chu zeitin ka theih lai ? Kei tarpa ka si le , ka nupi khawm tarnu asi mi , " a ti .
42001019	Chun , vânmifial nih chun a sâng le , a sinah , " Gabriel , Pathian mâika ah dîr mi ka si le ; a nan sawnh ding leh chubang thu ṭha chu a nan simh ding hen fial ka si .
42001020	Ngâi rawh , ka thusim tla a tik takah a hawng tlung ding mi na lunglo ruangah chubang thil chu a hawng tlung lân lo chu na dâisip lai le , hawlh khawm na hawlh kho lai loh , " a ti .
42001021	Chun , mi zatlâng tla nih chun Zekaria chu an ngâk le , Pathian Biakin sungah a um sâwt ruangah chun thungâi chê an ti .
42001022	Chun , a suak rawh chun an sinah thu a sim kho lo . Chun , Biakin ah muhtirnâk a muh asi ti an theih le ; chun , an sinah kut vai hen , hawlh kho lo hen a um ko rawh .
42001023	Chun , a rianṭuannâk ni chu a lîm rawh chun in leiah a lâwi rawh .
42001024	Chun , chu nûnah chun a nupi Elizabet chu a râi le ; chu thla nga kar chu â thup le ,
42001025	" Mi sinah ka minsiat phenhnâk ding hen Lalpa nih a ka muh hen hi hâwi hen a ka ti piak rawh , " a ti .
42001026	Chun , a thla ruknâk ah chun Pathian nih vânmifial Gabriel chu Galili ram ah khua pakhat Nazaret an ti mi ah chun ,
42001027	nungâk thenhlimh pakhat sinah a fial le , chu nungâk chu David thlâk ah mi a min , Josef nupi ham asi : nungâk min chu Mari asi .
42001028	Chun , vânmifial chu a sinah a lût le , " Chibai , sunhsak bîk , Lalpa na sinah a um , " a ti .
42001029	Chun , chu thusim ruangah chun thungâi a lawksawng le , " Zeitin zia hen chibai hawng ka bûk mi me si lai ? " ti hen , a dawnruat .
42001030	Chun , vânmifial nih chun a sinah , " Mari , ṭih lah ; Pathian sunhsaknâk na tawng .
42001031	Ngâinik , na râi lai le , fapa na ring lai le , a min ah chun Jisu na sak ding asi .
42001032	Anih chu milian asi lai le , Chungnungchem Fapa an ti lai . Lalpa Pathian nih a sinah a thlâktu David laltophah chu a pêk lai .
42001033	Jakob thlâk tla tlûnah zungzâl hen a lal lai le , a ram nih dawngh ni a nei lai loh , " a ti .
42001034	Chun , Mari nih vânmifial sinah chun , ' Chubang chu zeitin asi lai , pasal ka neilo mi ? " a ti .
42001035	Chun , vânmifial nih chun a sinah , " Thlarau Thenhlimh na tlûnah a hawng tlung lai le , Chungnungchem thiltikhonâk nih a nan huhphenh lai . Churuangah mi thenhlimh hawng suak ding mi khawm chu Pathian Fapa an ti lai .
42001036	Chun , ngâinik , na unau nu Elizabet khawm nih a tar nûnah mipa a pâwi rawh ; a ching an ti tâwn mi kha , tu thla hi a thla ruknâk asi rawh .
42001037	Pathian thu suak rerêng thil tikho lo hen a um lai loh , " a ti .
42001038	Chun , Mari nih , " Ngâinik , Lalpa to-awnu ka si , na thu hâwi vima hen ka tlûnah tlung seh , " a ti . Chun , vânmifial nih chun a kaltâk rawh .
42001039	Chu liau chun Mari chu a thawk le , tlâng ram ah , Judai ram ah khua pakhat ah chun a kal sawm le ,
42001040	chun , Zekaria in ah a lût le , Elizabet chibai a bûk .
42001041	Chun , hi hâwi hi asi le , Elizabet nih Mari chibai bûk chu a theih kâ hen a paw sungah mi nautê chu a châng le , chun Elizabet chu Thlarau Thenhlimh hen a khat rawh .
42001042	Chun , hâu fâkpi hen a âu le , " Nang chu nunau lakah thawsuak na si , na sungah suak ding mi khawm a thaw a suak asi .
42001043	Ka Lalpa nu ka sinah na hawng kal hi zei zia me si le ?
42001044	Ngâinik , na chibai bûk hâu ka nâ ah a lût kâ hen â lâwm ruangah nautê ka paw sungah a châng asi .
42001045	A lungtu nu khawm a thaw a suak asi , a sinah Lalpa nih thu a sim mi kha a hawng tlung awt dangâiah , " a ti .
42001046	Chun , Mari nih , " Ka thinlung nih Lalpa a chawnglawmh ,
42001047	ka thlarau khawm ruang hawng ka suahtu Pathian ah â lâwm .
42001048	A to-awnu phun nâu zia a muh le , a zângfah ruangah . Tu thawk hen mi zawzawng nih na dingchang an ka ti awt asi .
42001049	Pathian chak nih khan ka tlûnah thil rokual tak tla hawng ka ti piak ruangah . A min khawm â thenhlimh asi .
42001050	A ṭihtu tla chu san nûnah san nawlh tiang hen , khua a ruat vima tâwn .
42001051	A bân hen a tha chak zia a zauhtir le , an thinlung dawnruatnâk tla ah anna zûm mi tla chu a ṭhiau phin .
42001052	An laltophah thawk hen lal tla chu a thlâk na le , nâutâ tla chu a sangh na rawh .
42001053	Sungvâng tla chu thil ṭha tla hen a khawptir na , minei tla chu kut karo hen a kaltir na .
42001054	Kan thlâktu sinah a sim hâwi khan , Abraham leh a thlâk tla chu zungzâl hen khua a ruat ding zia theihkumzanâk ding hen , a to-aw Israel tla chu a ṭangpi rawh , " a ti .
42001056	Chun , Mari chu thla thum a sinah a um le , chun a in leiah a tlung nawlh .
42001057	Chun , Elizabet fa ring chu a nikhua rawh le , chun fapa a ring .
42001058	Chun , a zâwlbâwm tla leh a rualsia tla nih chun Lalpa nih thungâi khua a ruat ti an theih le , an lawmhpi .
42001059	Chun , hi hâwi hi asi le , a ni riat ni ah chun nausêm fêmtan ding hen an hawng kal le ; a min ah a pa min lîlâ Zekaria ber sak an tum .
42001060	Chun , a nu nih , " Silo , anih chu Johan sak ding asi , " a ti le , a sâng .
42001061	Chun , annih nih chun a sinah , " Na rualsia lakah hi min put hi âukhawm an um lo , " an ti .
42001062	Chun , a pa sinah chun kut vai hen , " A min ah zei me na duh ? " an ti .
42001063	Chun , lasui rînnâk tlêp a deih le , " A min chu Johan asi , " ti hen a rîn . Chun , an ektê hen chê an ti ngâi .
42001064	Chun , zeikarlo ah Zekaria chu a hawng hawlh le , Pathian sawr â dawmh rawh .
42001065	Chun , an kiangkam ah um mi tla zawzawng nih chun an ṭih rawh . Chun , chubang thu chu Judai tlâng ram zawzawng ah a thang ver rawh .
42001066	Chun , a theihtu zawng nih an thinlung ah an kil le , " Chu nausêm chu zeitin dek um lai chu aw ! " an ti ; Lalpa kut nih amah a ṭangpi dangâiah .
42001067	Chun , a pa Zekaria chu Thlarau Thenhlimh hen a khat le , a simkanh le :
42001068	" Lalpa , Israel Pathian chu sawr hen um seh ! A mi tla chu a veh le , tlanhnâk a siam piak na .
42001069	A to-aw David dâwngsung tla lakah chun , Ruangsuahtu chak hawng kan dirh piak dangâiah .
42001070	A lânah thawk hen khuavâng thenhlimh tla kâ ah a sim hâwi khan .
42001071	Kan leido tla leh hawng kan huatu tla zawzawng lakah ruang hawng kan suah ding hen a tiamh .
42001072	Kan thlâktu tla khuaruatnâk ding leh a thudântuk thenhlimh theihkumzanâk ding hen ;
42001073	kan thlâktu Abraham sinah siat a sirh kha ,
42001074	kan leido tla lakah hawng kan hum lai le ,
42001075	kan dam sung zawng a mitmuh ah thenhlimh leh rep tak a um hen , lâu lo hen a rian hawng kan ṭuantir .
42001076	Asi , ka fa , nang hi Chungnungchem khuavâng a nan ti lai . Lampi tla siam ding hen Lalpa mâika ah na kal awt dangâiah .
42001077	Kan Pathian thinlung ah a khuaruatnâk ruangah , an sual tla ngaihdamnâk ding hen a minung tla sinah ruangsuahnâk thu theihtir ding hen ; Churuang chun tlûnlei thawk hen ni suak nih hawng kan cherh lai .
42001079	Mûi nâwngah leh thihnâk dâidul ah to tla cherh ding hen leh lungngamnâk Lampi ah kan kê kârtir ding hen , " a ti .
42001080	Chun , nausêm chu a hawng thang vima le , a thinlung lei a hawng bir dadauh le , Israel tla sinah a hawng a langh lân lo chu ramkaro ah a um ko .
42002001	Chun , chu liau chun hi hâwi hi asi le ; Kaisar Awgasta nih laikulh zawzawng min rîn ding thu a pêk .
42002002	Chu chu Siria ram ah Kurini chu governor asi liauah min rîn masachem chu asi .
42002003	Chun , mi zawzawng chu an min rîn ding hen anmah khuapi chiau ah an kal .
42002004	Chun , Josef khawm David dâwngsung tla leh a thlâk asi ruangah Galili ram ah Nazaret khua thawk hen ,
42002005	Mari , a nupi ham râi chawp tung hen min rîn ding hen Judai ram ah David khua Bethlehem an ti mi ah chun an kal rawh .
42002006	Chun , Bethlehem ah an um liauah a fa ring chu a hun rawh .
42002007	Chun , a fa tîr ah mipa a ring le ; chun puan hen an tuam le , khual tlungnâk in ah mun a um lo ruangah ran râwl pêknâk khêng ah an ittir .
42002008	Chun , chu ram ber ah chun dawrâ vêngtu tla an um le , zân ah dawrâ tla an vêng le , mâng ah an riak nawh .
42002009	Chun , Lalpa vânmifial pakhat an kiangah a hawng dîr le , Lalpa rokualnâk nih an kiang chu a hawng cherh le ; chun thungâi an ṭih .
42002010	Chun , vânmifial nih chun an sinah , " Ṭih lah ule , ngâi u , mikip tâ ding thâwngthâng ṭha lawmh thanuam kâi tak ka nan thanh na .
42002011	Tusûn ah hin nan rangah David khua ah Ruangsuahtu , Sariak Thuh chu a suak rawh .
42002012	Chun , hi hi nan rangah singsiahnâk ding asi : Nausêm puan hen tuam , ran râwl pêknâk khêng ah it mi nan muh lai , " a ti .
42002013	Chun , lâkkhatko ah vânmifial sinah chun vân minung tla zapi an hawng um chiam le , Pathian an sawr le :
42002014	" Chungnungchem ah Pathian rokual tak hen um seh . Tual tlûnah a lawmh ngâi mi minung tla sinah remnâk lêng seh , " an ti .
42002015	Chun , hi hâwi hi asi le , vânmifial tla nih vân ah an kaltâk na kâ hen dawrâ vêngtu tla nih chun , " Tuah Bethlehem tiang hen kal sele , Lalpa nih thu hawng kan theihtir mi a hawng tlung mi chu kan zauh lai , " an ti .
42002016	Chun , an kal rereh le , chun Mari leh Josef leh nausêm ran râwl pêknâk khêng ah it mi chu an muh .
42002017	Chun , an va muh rawh chun nausêm thâwngthâng vânmifial nih a sim mi kha an theihtir na .
42002018	Chun , a theihtu zawng nih dawrâ vêngtu tla thusim chu thungâi chê an ti .
42002019	Mari lam nih chun thusim zawzawng chu a thinlung ah a dawn le , a kil ko .
42002020	Chun , dawrâ vêngtu tla nih chun vânmifial sim hâwitê hen zeizawng an muh le , an theih ruangah Pathian chawnglawmh leh sawr bû vima hen an kîr nawlh rawh .
42002021	Chun , a fêmtannâk ding ni riat a hawng tling rawh chun â sêm lânah vânmifial nih a sak chia , Jisu an sak rawh .
42002022	Chun , Mosi Dân hâwi hen anna thianh ni a tlung rawh chun anih chu ,
42002023	( Lalpa Dân thu ah , " Mipa fa , fa tîr vial chu Lalpa rangah ruat an ti lai , " ti rîn hâwi khan ) Lalpa sinah ap ding hen leh
42002024	Lalpa Dân thu ah , " Vaṭhu bawp khat mawh lâilêng suan panih mawh bâwlnâk ah pêk ding , " ti rîn hâwi khan , Jerusalem ah an kalpi .
42002025	Chun , Jerusalem ah chun minung pakhat a min Simeon a um . Chu minung chu mi rep tak leh Pathian sunhsak mi tak asi le ; Israel tla thlangamhtu ding mi chu a ngâk kumza le , a tlûnah Thlarau Thenhlimh a um .
42002026	Chun , Lalpa Mesia chu a muh lân lo chu a thi lai loh ti Thlarau Thenhlimh nih a theihtir chia rawh .
42002027	Chun , Thlarau theihtir hen Pathian Biakin ah chun a va lût le ; nausêm Jisu chu a nu leh a pa nih Dân hâwi hen a tlûnah ti piak ding hen an hawngpi liauah chun ,
42002028	anih chu a kuah le , Pathian a sawr le :
42002029	" Lalpa , tuah na thu ziatê hen , na to-aw hi lungngam tak hen na kaltir awt le ,
42002030	na ruangsuahnâk mikip muh ah na siam mi kha ka mit nih a muh rawh .
42002032	Phundang tla sinah langhtirnâk chêu leh na mi Israel tla rokualnâk ding chu , " a ti .
42002033	Chun , nausêm thu a sim mi chu a nu leh a pa nih chun thungâi chê an ti .
42002034	Chun , Simeon nih mal a sâwm na le , a nu Mari sinah , " Hi ngâksia hi Israel tla lakah mi tamtak tlûktir ding leh thawktir ding hen ruat asi ; chun duhlo mi chu asi ti singsiahnâk ding chu asi ;
42002035	mi tamtak thinlung tla dawnruatnâk tla chu a lang khonâk ding hen . Asi , nang thinlung khawm nâmsâu nih tleng dak hen a sunh lai , " a ti .
42002036	Chun , mi pakhat , a min Anni khuavângnu , Phanuel fanu , Aser phun ah mi a um le ; anih chu tar tak asi le , kum sarih kar chu pasal nei hen a um le ,
42002037	chun , chu nûnah kum sâwmriat leh kum li asi tiang â mei . Anih nih chun Pathian Biakin kaltâk lo hen a sûn a zân a buh ngei leh thlacham hen Pathian a sawnh tâwn .
42002038	Chun , chu liau takah chun anih chu a hawng kal le , Pathian sinah lâwmthu a sim le , Jerusalem tlanhnâk lungumtu zawng sinah chun Jisu thâwngthâng a sim .
42002039	Chun , Lalpa Dân hâwi vima hen thil zawzawng an ti rawh chun Galili ram ah anmah khua Nazaret ah chun an tlung nawlh rawh .
42002040	Chun , nausêm chu a ṭhang vima le , a hawng chak dadauh le , finghnâk hen a khat le , Pathian zângfahnâk a tlûnah a um .
42002041	Chun , kum siar hen Kût tikah chun a nu leh a pa chu Jerusalem ah an kal tâwn .
42002042	Chun , Jisu chu kum leinih asi liauah kût dân hâwi hen an va kal .
42002043	Chun , an ṭiak le , an tlung liauah ngâksia Jisu nih chun a umtâk na le , a nu leh a pa nih chun an theih lo .
42002044	Chuvachun , an murui tla sinah a um mawh an ti le , ni khat lam an kal le , an rualsia tla leh an mêltheih tla lakah an hâwl .
42002045	Chun , an tawng lo ruangah hâwl bû vima hen Jerusalem ah an kîr nawlh rawh .
42002046	Chun , hi hâwi hi asi le , ni thum nûnah chun Pathian Biakin ah sîntirtu tla sinah to hen , an thu ngâi hen leh deih na hen an tawng .
42002047	Chun , a thu theihtu zawng nih chun a theih zia leh a sâng zia chu thungâi chê an ti .
42002048	Chun , a nu leh a pa nih chun amah an muh rawh chun thungâi chê an ti le ; chun a nu nih a sinah , " Ka fa , zeirangah tihin na hawng kan ti ? Na pa leh kei nih thlakâm tak hen kan nan hâwl asi , " a ti .
42002049	Chun , anih nih chun an sinah , " Zeirangah nan ka hâwl ? Ka Pa in ah ka um ding asi ti nan theih lo mazei ? " a ti .
42002050	Chun , an sinah a thusim chu a ngaihtawnh dân an theih lo .
42002051	Chun , an sinah a kal le , Nazaret chu an va tleng le , an thu zâwt hen a um . Chun , a nu nih chun chubang thil zawzawng chu a thinlung ah a kil ko .
42002052	Chun , Jisu chu a fing dadauh le , a lian dadauh le , Pathian leh minung sunhsâk hen a um vima .
42003001	Chun , Tiberia Kaisar a lal kum , kum leinga nâk ah Pontia Pilat chu Judai ram governor asi le , Herod chu Galili ram lal asi , a unau Philip chu Ituria leh Trakoniti ram lal asi le , Lusania chu Abilen ram lal asi le ,
42003002	chun Ana leh Kaiapha chu Bâwlpu Lalchem an si . Chu liau chun ramkaro ah Zekaria fapa Johan sinah chun Pathian thu a hawng tlung .
42003003	Chun , anih chu Jordan Va kiangkam ram kipah a kal le , thilsual ti ngaihdamnâk ding hen rimnâk baptisma thu a sim vima .
42003004	Khuavâng Isai lasuibu ah : " Ramkaro ah mi âu hâu nih chun , ' Lalpa lampi sial ule , a lam tla dingtir u .
42003005	Hawr kip silh asi ver lai le , tlâng leh mual kip niamh asi lai . Lampi ngâwi tla a hawng ding lai le , Chun lam rual lo tla a rual lai .
42003006	Chun , mi zawzawng nih Pathian ruangsuahnâk chu an tawng lai ' ati , " ti hen , rîn hâwi khan .
42003007	Chun , anih nih chun baptis ding hen a sinah mi zapi hawng kal mi tla sinah chun , " Rûl thlâk tla ! " ' ' Thinrunhnâk hawng tlung ding mi hi tektâk ding hen âu nih nun an simh na ?
42003008	Nan umdân hen nan rim tatak ti zauhtir u ; chun nan lakah , Abraham chu kan pa asi , ' ti lah u ; Pathian nih hi bang lung tla hi Abraham thlâk ah a dirh kho , ka nan ti na hi .
42003009	Tu khawmah reitlung thing phûr kipah an siah rawh ; chuvachun , thing kip rah ṭha hen rah lo mi vial an hâu le , mei ah an paih tâwn , " a ti .
42003010	Chun , mi zapi nih chun a sinah , " Zei me kan ti ding ne ? " an ti le , an deih .
42003011	Chun , anih nih chun an sinah , " Âuzawng kawrdawh panih nei nih chun a nei lo mi sinah pêk seh ; âuzawng ei ding nei mi nih chun chu hâwi ber hen ti seh , " a ti le , a sâng .
42003012	Chun , siah khawlhtu tla khawm baptis ding hen an hawng kal le , a sinah , " Sîntirtu , zei me kan ti ding ? " an ti .
42003013	Chun , anih nih chun an sinah , " An rêl piak na mi nûnlêm chu va hauh lah u , " a ti .
42003014	Chun , kawrsen tla khawm nih a sinah , " Kannih khawm nih zei me kan ti ding ? " an ti le , an deih . Chun , anih nih chun an sinah , " Âukhawm nehsawh hen va phiar lah u ; nan lawh tâwk ah lungâwi u , " a ti .
42003015	Chun , mi nih an lungum le , mi zawzawng nih Johan thu an thinlung ah , " Mesia asi lai dahmawh ? " ti hen , an dawn liauah ,
42003016	Johan nih chun a sâng le , an ektê sinah , " Kei nih chun tî hen ka nan baptis na tâwn le ; sikhawmsele , keimah ngâk hen mi rokual a hawng kal awt , a pheikawk rî sût tlâk khawm ka si lo ; anih nih chun Thlarau Thenhlimh leh mei hen a nan baptis na lai .
42003017	A kut hen a ṭawlâwn a put lai le , a chîlnâk mun thiang rel a zâp lai , a pang ah fâng a râwn lai ; a hî lam chu mei mit kho lo hen a duah phin lai , " a ti .
42003018	Chun , fawrhnâk thu dang tamtak hen mi tla sinah Thâwngthâng Ṭha a sim tâwn .
42003019	Sikhawmsele , lal Herod chu a unaupa nupi Herodi thu ah leh a thilsual ti zawzawng thu ah chun Johan nih a simhfâi ruangah
42003020	a thilsual ti zawzawng sap singsuan hen anih chu rêngin ah a khumh rawh .
42003021	Chun , hi hâwi hi asi le , mi zawzawng nih baptis an si thluh rawh chun Jisu khawm baptis asi le , chun thla a cham liauah vân â awng le ,
42003022	chun Thlarau Thenhlimh chu taksa put hen vaṭhu hâwi hen a hawng ṭum le , a tlûnah a fû . Vân thawk hen aw a hawng suak le , " Nang ka Fapa duhtak na si , na tlûnah thungâi ka lâwm , " a ti .
42003023	Chun , Jisu nih a rianṭuan a dawmh liau khan amah chu kum sâwmthum ding asi rawh ; mi ngaih chun Josef fapa asi le , chu chu Heli fa asi ,
42003024	Chu chu Mathat fa asi le , chu chu Levi fa asi le , chu chu Melki fa asi le , chu chu Janai fa asi le , chu chu Josef fa asi ,
42003025	chu chu Matathia fa asi le , chu chu Amos fa asi le , chu chu Nahum fa asi le , chu chu Esli fa asi le , chu chu Nagai fa asi le ,
42003026	Chu chu Maat fa asi le , chu chu Matathia fa asi le , chu chu Semein fa asi le , chu chu Josek fa asi le , chu chu Joda fa asi le ,
42003027	Chu chu Joanan fa asi le , chu chu Resa fa asi le , chu chu Zerubabel fa asi le , chu chu Sialtiel fa asi le , chu chu Neri fa asi le ,
42003028	Chu chu Melki fa asi le , chu chu Adi fa asi le , chu chu Kosam fa asi le , chu chu Elmadam fa asi le , chu chu Er fa asi le ,
42003029	chu chu Josua fa asi le , chu chu Eliezar fa asi le , chu chu Jorim fa asi le , chu chu Mathat fa asi le , chu chu Levi fa asi le ,
42003030	chu chu Simeon fa asi le , chu chu Juda fa asi le , chu chu Josef fa asi le , chu chu Jonam fa asi le , chu chu Eliakim fa asi le ,
42003031	Chu chu Melia fa asi le , chu chu Mena fa asi le , chu chu Matatha fa asi le , chu chu Nathan fa asi le , chu chu David fa asi le ,
42003032	chu chu Jese fa asi le , chu chu Obed fa asi le , chu chu Boaz fa asi le , chu chu Salmon fa asi le , chu chu Nason fa asi le ,
42003033	chu chu Aminadab fa asi le , chu chu Admin fa asi le , chu chu Ami fa asi le , chu chu Hezron fa asi le , chu chu Perez fa asi le , chu chu Juda fa asi le ,
42003034	chu chu Jakob fa asi le , chu chu Isak fa asi le , chu chu Abraham fa asi le , chu chu Terah fa asi le , chu chu Nahor fa asi le ,
42003035	chu chu Seruk fa asi le , chu chu Reu fa asi le , chu chu Pelek fa asi le , chu chu Eber fa asi le , chu chu Selah fa asi le ,
42003036	chu chu Kainan fa asi le , chu chu Arpaksad fa asi le , chu chu Sem fa asi le , chu chu Noa fa asi le , chu chu Lamek fa asi le ,
42003037	chu chu Methusel fa asi le , chu chu Enok fa asi le , chu chu Jared fa asi le , chu chu Mahalalel fa asi le , chu chu Kenan fa asi le ,
42003038	Chu chu Enos fa asi le , chu chu Seth fa asi le , chu chu Adam fa asi le , chu chu Pathan fa asi .
42004001	Chun , Jisu chu Thlarau Thenhlimh hen a khat le , Jordan Va thawk hen a kîr nawlh rawh .
42004002	Diabol lêm bû hen ramkaro ah ni sâwmli Thlarau kalpi hen a um . Chun , chu ni kar chun zeikhawm a ei lo ; chun a dawnghnâk ah chun a sung a vâng rawh .
42004003	Chun , Diabol nih chun a sinah , " Pathian Fapa na si chun hi lung hi sang ah chang ding hen thu pêk rawh , " a ti .
42004004	Chun , Jisu nih a sinah , " Minung hi sang cho hen an nung lai loh , ti rîn asi , " a ti le , a sâng .
42004005	Chun , a kâipi le , zeikarlo ah laikulh ram zawzawng a zauhtir .
42004006	Chun , Diabol nih chun a sinah , " Hi bang zawzawng tlûnah thuneihnâk leh rokualnâk hi ka nan pêk lai ; ka sinah pêk asi rawh dangâiah , ka duh mi sinah zawng ka pêk tâwn asi .
42004007	Chuvachun , mâi hawng ka mûk le , a ektê hen na tâ ver asi lai , " a ti .
42004008	Chun , Jisu nih a sinah , " Lalpa na Pathian mâimûk le , amah rian cho ṭuan rawh , ti rîn asi , " a ti le , a sâng .
42004009	Chun , Diabol nih chun Jerusalem ah a kalpi le , Pathian Biakin tlûn zum ah chun a siah le , chun a sinah , " Pathian Fapa na si chun a khâwk rawh ;
42004010	' Nangmah an hum ding hen nang lakah chun a vânmifial tla thu a pêk lai , '
42004011	' Chun an kut hen an nan dawmh lai le , chu lo chun na kê hen lung na suih sual lebang lai , ' ti rîn asi ruangah , " a ti .
42004012	Chun , Jisu nih a sinah , " Lalpa na Pathian niksak dêl lah , ti asi , " ti hen , a sâng .
42004013	Chun , Diabol nih lêmnâk zât kip hen a lêm thluh nûnah chun â dêngkhâwng tik zawng rangah a kaltâk rawh .
42004014	Chun , Jisu chu Thlarau thiltikhonâk put hen Galili ram ah a kîr le ; chun a thâwngthâng chu , chu ram kiangkam kipah a thang rawh .
42004015	Chun , anna pumhnâk in tla ah a sîntir vima na le , mi zawzawng sawr hen a um .
42004016	Chun , a ṭhangliannâk Nazaret chu a va tlung le ; chun Dinhni ah a ti dân kumza hâwi hen pumhnâk in ah a lût le , rêl ding hen a dîr .
42004017	Chun , khuavâng Isai lasuibu chu a sinah an pêk . Chun , lasuibuzual chu a samh le , hi thurînnâk hi a tawng le ;
42004018	" Riangvâi tla sinah Thâwngthang Ṭha sim ding hen sariak hawng ka thuh ruangah Lalpa Thlarau chu ka tlûnah a um . Anih nih chun sal tla sinah suahnâk thu leh mitchâw tla sinah mitdei nawlhnâk thu sim ding hen , nehsawh tuar tla suaktirnâk ding tla
42004019	Lalpa lungâwi kum thu sim ding hen hawng ka fial asi , " ti hi .
42004020	Chun , lasuibu chu a zual le , kilkâwitu sinah a pêk nawlh le , a to rawh . Chun , pumhnâk in ah mi zawzawng mit chu amah lakah a um .
42004021	Chun , an sinah , " Hi Pathian lasui thu hi tusûn ah hin nan nâ theih ah a hawng tlung rawh , " ti hen sim a dawmh rawh .
42004022	Chun , an ektê hen amah an sawr le , a hawlhkâ suak zângfah thu tla thungâi chê an ti . Chun , " Hi minung hi Josef fapa asi lo mazei ? " an ti .
42004023	Chun , anih nih chun an sinah , " Nannih nih hi tahṭhimh thu hi ' Daktawr , nangmah a damh rawh , ' Kapernaum ah na thilti kan theih mi zawzawng kha hinah nangmah khua leiah khawm hin ti bâk , ' ti hen , nan ka ti ngelchel awt hi , " a ti .
42004024	Chun , anih nih , " Thungâi tak hen ka nan simh na , khuavâng âukhawm mah khua leiah mi nih an lawmh dah lo .
42004025	" Chuvachun , dik tak hen ka nan ti na , Elija a dam liauah khan kum thum leh thla ruk vân a pit le , laikulh ah pâmpi a hawng tlung liauah khan Israel ram ah numei tamtak an um le ,
42004026	sikhawmsele an lakah âu sin khawmah Elija fial asi lo le , Sidon ram leiah Zarephat khua ah nunau pakhat numei sinah cho fial asi kha .
42004027	Chun , khuavâng Isai dam liau khawm khan Israel ram ah phâr tamtak an um le ; sikhawmsele , an lakah âukhawm thenhlimhtir hen an um lo , Naaman Siria ram ah mi cho thenhlimhtir hen a um dauh kha , " a ti .
42004028	Chun , pumhnâk in ah mi zawzawng nih chubang thu chu an theih kâ hen thungâi an thinthawk le ,
42004029	an thawk le , khua lênglei ah an suah le , lawnh ding hen an khua umnâk kham pâng ah an kalpi rawh .
42004030	Sikhawmsele , anih chu an karah a lan le , a kal vima .
42004031	Chun , Galili ram ah khua pakhat Kapernaum ah chun a kal rawh . Chun , Dinhni ah mi tla a sîntir le ;
42004032	chun thu nei tak hen a sim ruangah a thu sîntir chu thungâi chê an ti .
42004033	Chun , pumhnâk in ah chun khuri nâwmtâm thlarau vuanh mi a um le ; anih chu hâu fâk tak hen ,
42004034	" A ! Nazaret Jisu , kannih leh nang zeime kanna tlâinâk um ? Hawng kan veih ding hen na hawng mi masi ? Nang ka nan theih asi , Pathian Mi Thenhlimh na si , " ti hen a âu .
42004035	Chun , Jisu nih a fâi le , " Dâisip le , a sungah mi hawng suak rawh , " a ti . Chun , khuri nih chun a lâi ah a thlûk le , nganfâk pêk lo hen a sungah mi chu a suak rawh .
42004036	Chun , an ektê hen chê an ti ngâi le , " Hi hi zei thu me si le ? Thu nei tak leh thiltikho tak hen khuri nâwmtâm tla thu a pêk le , an suak hi , " ti hen anna sâwn .
42004037	Chun , chu ram kiangkam khua kipah a thâwng a thang rawh .
42004038	Chun , a thawk le , pumhnâk in ah mi chu a suak le , Simon in ah a lût rawh . Chun , Simon nupi nu chu a damlo a zual ngâi le , chun a rangah an ngiar piak .
42004039	Chun , a kiangah a dîr le , a râifanh chu a fâi le , a reh rawh le ; chun a thawk sawm le , an herh phung a timhtuah piak na rawh .
42004040	Chun , nî tlâk awt bâiah nganfâk dang dang hen damlo tla , damlo a nei mi zawzawng nih a sinah an hawngpi le ; chun an ektê tlûnah a kut a thâng chiau le , a damh vima na .
42004041	Chun , khuri tla khawm , " Pathian Fapa na si , " ti hen , an âu le , mi tamtak paw sungah mi an hawng suak . Chun , anmah tla a fâi le , Mesia asi ti an theih le , an hawlh a siang lo .
42004042	Chun , khuadei kâ hen a suak le , ramkaro mun ah a kal le , chun mi zapi tla nih chun an hâwl le , a sinah an hawng kal le , anmah a kaltâk na lonâk ding hen thlauh an tum .
42004043	Sikhawmsele , anih nih chun an sinah , " Khua dang tla khawmah Pathian Ram Thâwngthâng Ṭha ka sim ding asi , chu ruangah chun fial ka si dangâiah , " a ti .
42004044	Chun , Galili ram ah pumhnâk in tla ah thu a sim .
42005001	Chun , hi hâwi hi asi le , mi zapi nih Pathian thu an ngâi le , amah an naih dûlmâl liauah , anih chu Genesaret Rilî kap ah chun a dîr le ,
42005002	chun rilî kap ah chun lawng panih a um mi a muh le , sikhawmsele ngâ tleihtu tla chu an suak le , an lên tla an suk .
42005003	Chun , lawng pakhat Simon tâ ah chun â chuan le , a sinah vakap ah mi tâwm tawlh ding hen a deih . Chun , a to le , lawng thawk hen chun mi zapi tla chu a sîntir na rawh .
42005004	Chun , thusim a bâng rawh chun Simon sinah , " Tî thuknâk lei fûk le , ngâ tleih ding hen nan lên tla vawrh rawh , " a ti .
42005005	Chun , Simon nih a sinah , " Sîntirtu , hamh tak hen zân khuadei hen kan ti le , zeikhawm kan tawng lo , sikhawmsele na thu hen lên tla ka vawrh lai , " a ti le , a sâng .
42005006	Chun , an vawrh le , ngâ cherkhet a khuh le , an lên tla chu a tlêk ṭhikṭhek rawh .
42005007	Chun , lawng dang ah an hâwi tla chu anmah hawng bawmh ding hen kut hen an kawh na . Chun , an hawng kal le , lawng panih chu pil dedêng hen khat phak vevê hen an râwn .
42005008	Chun , Simon Peter nih a muh rawh chun Jisu khup kiangah a bawkbukhup le , " Lalpa hawng ka kaltâk rawh , misual ka si , " a ti .
42005009	An ngâ tleih chu amah leh a hâwi tla hen thungâi chê an ti .
42005010	Simon murui ber Zebedai fapa Jem leh Johan khawm nih thungâi chê an ti . Chun , Jisu nih Simon sinah , " Ṭih lah , tu thawk hen minung na tleih lai rawh , " a ti .
42005011	Chun , an lawng tla chu vakap ah an kalpi le , zeizawng kaltâk hen amah chu an zûl rawh .
42005012	Chun , khua pakhat ah a um liauah mi pakhat a pum hen phâr mi a um . Anih nih chun Jisu a muh le , a bawk le , " Lalpa na duh chun na hawng ka thiangtir kho , " a ti le , a ngiar chiam .
42005013	Chun , Jisu nih chun a vuanh le , a tawngh , " Ka duh , thenhlimh rawh , " a ti . Chun , zeikarlo ah a phâr chu a tlâu rawh .
42005014	Chun , a sinah , " Âukhawm simh lah , sikhawmsele bâwlpu sinah va a zauhtir le , na thianhnâk ding hen Mosi ruat hâwi hen pêk , mi tla theihtirnâk ding hen , " a ti thlir .
42005015	Sikhawmsele , a thâwng chu a thang zual khun ; mi zapi cherkhet a thu theih duh leh nganfâk tla dam duh hen an hawng a pûm chiam .
42005016	Sikhawmsele , anih chu ramkaro ah amah ê hen a kal le , thla a cham tâwn .
42005017	Chun , ni khat chu a sîntir na liauah Farisai tla leh Dân sîntirtu tla an to le , chubang tla chu Galili leh Judai ram khua kip thawk hen leh Jerusalem thawk hen hawng mi tla an si le ; chun mi damhtir ding hen Lalpa thiltikhonâk chu a sinah a um .
42005018	Chun , mi pakhat a khêng mi ihkhun hen an hawng zawnh le ; a mâika ah siah ding hen lûtpi ding an awt .
42005019	Chun , mi zapi ruangah chun lûtnâk an tawng lo le , in tlûnah an kâi le , in tlûn an pemh le , a lâi takah Jisu mâika ah ihkhun hen an thlâk .
42005020	Chun , an lungnâk chu a muh le , a sinah , " Minung , na sual tla ngaihdam asi rawh , " a ti .
42005021	Chun , Dân sîntirtu tla leh Farisai tla nih chun , " Pathian simsiattu hi âu me si le ? Pathian cho lo nih chun âu nih me sual tla ngaihdam kho ? " ti hen , an ruat .
42005022	Chuvachun , Jisu nih an ruat mi chu a theih le , an sinah , " Nan thinlung ah zei me nan ruat ?
42005023	' Na sual tla ngaihdam asi rawh , ' ti leh , ' Thawk le , kê hen kal rawh , ' ti hi a zei mi me sim a awl dauh ?
42005024	Zeikhawm si sele , laikulh ah hin Minung Fapa nih hin sual ngaihdam khonâk a nei ti nan theihnâk ding hen , " a ti le , a khêng mi sinah chun , " Thawk le , na tangphah lâk le , na in ah kal rawh ka nan ti , " a ti .
42005025	Chun , an mitmuh ah a thawk sawm le , a itnâk chu a lâk le , Pathian sawr bû vima hen a in ah a kal rawh .
42005026	Chun , an ektê hen thungâi chê an ti le , Pathian an sawr le , " Tusûn ah chun thilchê tak kan muh asi , " an ti le , thungâi an lâu .
42005027	Chun , chu thluh rawh chun a suak le , siah châwinâk mun ah a to mi , siah khawlhtu pakhat a min , Levi a muh le ; chun a sinah , " Hawng ka zûl rawh , " a ti .
42005028	Chun , zeizawng a kaltâk le , a thawk le , a zûl rawh .
42005029	Chun , Levi nih chun a in ah Jisu rangah puai rokual tak a tuah le ; chun , siah khawlhtu tla leh midang tla hen mi tamtak nih anmah tla an dûmpi na .
42005030	Chun , Farisai tla leh Dân sîntirtu tla hen , anmah murui lakah mi , a ṭhiruai tla tlûnah an chipchiar le , " Zeirangah me siah khawlhtu tla leh misual tla sinah nan ei hen nan din ? " an ti .
42005031	Chun , Jisu nih an sinah , " A dam mi nih chun dâktawr a herh lo le , damlo mi tla nih an herh dauh asi .
42005032	Mi rep tak tla lam ding hen hawng kal ka si lo le , misual tla rimtir ding hen hawng kal ka si , " a ti le , a sâng .
42005033	Chun , annih nih chun a sinah , " Johan ṭhiruai tla nih buh an ngei lemang le , thla an cham tâwn ; Farisai tla khawm nih chu hâwitê hen an ti tâwn . Sikhawmsele , na ṭhiruai tla nih chun an ei hen an din tâwn , " an ti .
42005034	Jisu nih an sinah , " Mo lawmhpitu tla sinah a pasal ding mi a um kar vial mo lawmhpitu tla chu nan ngeitir kho na tâwn mazei ?
42005035	Sikhawmsele , a pasal ding mi chu an sin thawk hen lâk ving ni a hawng tlung lai , chu ni ah lam chun an ngei teh lai , " a ti .
42005036	Chun , an sinah tahṭhimh thu khawm a sim le : " Âukhawm nih puan thar thlêk hen puan li a belh dah lo , belh sele a thar mi chu a thlêk lai le , a thar tliar leh a li mi chu anna êp lai loh .
42005037	Chun , âukhawm nih uain thar savun dûr a li mi tla ah an râwn dah lo , râwn sele , uain thar nih chun savun dûr tla chu a tâwn phet lai le , a tlê lai le , savun dûr tla khawm chu a vei lai .
42005038	Uain thar chu savun uain dûr thar tla ah an râwn dauh ding asi .
42005039	Chun , âukhawm nih uain a li mi dintu nih chun a thar mi an duh dah lo ; ' A li mi a ṭha dauh ' an ti ruangah , " a ti .
42006001	Chun , Dinhni ah chun fâng mun tla a pal le , a ṭhiruai tla nih chun favûi tla an khiak le ; an kut hen an nuai le , an ei .
42006002	Chun , Farisai zeimaw mi tla nih , " Zeirangah me Dinhni nan buar ? " an ti .
42006003	Chun , Jisu nih a sâng le , " David a sung a vâng liauah a hâwi tla hen an thilti kha ; khabang tla khawm kha nan rêl lo mazei ?
42006004	Kha hâwi hen Pathian in ah a lût le , bâwlpu tla cho lo nih chun ei a thiang lo mi zarh sang chu a lâk le , a hâwi tla sinah a pêk bâk na mi thu kha , " a ti .
42006005	Chun , amah nih an sinah , " Minung Fapa hi Dinhni Lal asi , " a ti .
42006006	Chun , Dinhni dang ah chun pumhnâk in ah a lût le , a sîntir . Chunah chun minung pakhat kut vawrhlei khêng a um .
42006007	Chun , Dân sîntirtu tla leh Farisai tla nih chun a phiarnâk ding an tawng khonâk ding hen Dinhni ah a damh awt leh awt lo an thlingthlâk .
42006008	Sikhawmsele , anih nih an thinlung chu a theih le , kutkhêng sinah , " Thawk le , a lâi ah dîr , " a ti . Chun , a thawk le , a dîr rawh .
42006009	Chun , Jisu nih an sinah , " Dinhni ah hin ṭhattir ma a thiang , siattir ? Ruangsuah ma a thiang , thah ? Ka nan deih na , " a ti .
42006010	Chun , an ektê hen chun a zauh na le , a sinah , " Na kut zangh , " a ti . Chun , a zangh le , a kut chu a dam rawh .
42006011	Chuvachun , an thintawr hen an kek awt le , Jisu lakah an ti ding dân anna thluk .
42006012	Chun , chu ni tla ah chun thlacham ding hen tlâng leiah a kâi le , chun zân khuadei hen Pathian sinah thla a cham .
42006013	Chun , khua a dei kâ hen a ṭhiruai tla chu a kawh na le , an lakah mi leinih a thîm na le , an min khawmah mifial ti hen a sak :
42006014	Chu tla chu Simon , ( Peter a sak mi ber ) leh a unau Andri , Jem leh Johan , Philip leh Bartholomai ,
42006015	Mathai leh Thom , Alphai fapa Jem , Simon , ( Zelot an ti mi )
42006016	Jem fapa Juda leh a tleihtirtu Juda Iskariot tla an si .
42006017	Chun , anmah rual hen a tum le , munrâwn ah a dîr le , a ṭhiruai tla mi zapi cherkhet hen , Judai ram ah mi zawzawng leh Jerusalem ah mi leh Tura leh Sidon khua lei mi tisumsumriat kap ah mi , mi tamtak hen ; chubang tla chu a thu ngâi duh leh an nganfâk tla damhtir duh hen an hawng kal asi .
42006018	Chun , khuri nâwmtâm nehsawh tla khawm an dam rawh .
42006019	Chun , amah lakah mi thiltikhonâk a suak le , mikip a damh vima na ruangah mi zawzawng nih chun tawngh an tum .
42006020	Chun , a vân a tâu le , a ṭhiruai tla chu a zauh na le , " Nannih ngâkṭah tla , nan thaw a suak , Pathian Ram nan tâ asi ruangah !
42006021	" Nannih tuah sungvâng tla , nan thaw a suak , nan khim awt ruangah ! " Nannih ṭap le tla , nan thaw a suak , nan ni awt ruangah !
42006022	" Minung Fapa ruangah mi nih an hua na hen , an nawng na hen , an fâi na hen , nan min a ṭha lo ti hen an lawnh tlak na tikah nan thaw a suak teh lai !
42006023	Chu ni ah chun a lâwm ule , lâwptlo hen a lawk u ; vân ah nan lâwmman a lian ruangah . Chu hâwi ber hen an thlâktu tla nih khuavâng tla tlûnah an ti tâwn kha .
42006024	" Sikhawmsele , nannih minei tla , nan tlûn a pit ! Nan lungngamnâk nan tawng rawh ruangah .
42006025	" Nannih tuah khim mi tla , nan tlûn a pit ! Nan sung a vâng awt ruangah . " Nannih tuah nih-le-khêk mi le tla , nan tlûn a pit ! Ngaihsia hen nan ṭap awt ruangah .
42006026	" Mi zawzawng nih an nan sawr na tikah nan tlûn a pit teh lai . Chu hâwi ber hen an thlâktu tla nih khuavâng telê tlûnah an ti kha .
42006027	" Ka thu ngâitu tla , ka nan simh na , nan mêlma tla chu dâwt na ule , an hua natu chu ṭhatnâk ding ti ule ,
42006028	hawlhsiat an barh natu chu malsâwm ule , an sûlneng natu tla chu thlacham piak na u .
42006029	Biang khatlei an benghtu sinah chun khatlei khawm dawnh rawh ; chun , na puan lâktu sinah chun na kawrdawh lâk khawm êl lah .
42006030	A nan deihtu kip sinah pêk rawh ; chun , na thil an lâk piaktu sinah chun deih nawlh lah .
42006031	Chun , mi nih nan tlûnah an ti ding an nan duh na hâwi hen mi tlûn khawmah ti bâk u .
42006032	" Chun , an dâwt natu cho nan dâwt chun zei lâwmman me nan tawng ? Misual tla khawm nih mah dâwttu chu an dâwt bâk asi .
42006033	Chun , nan tlûnah an ṭha mi tla sinah cho nan ṭha chun âu sawr me nan tawng ? Misual tla khawm nih chu hâwi ber hen an ti tâwn asi .
42006034	Chun , tawng nawlh ding lungumnâk sin cho ah thil nan pûktir chun , âu sawr me nan tawng ? Misual tla khawm nih a lîlâ tawng nawlh ding hen misual tla sinah an pûktir tâwn .
42006035	Sikhawmsele , nan mêlma tla dâwt ule , an ṭhatnâk ding ti ule , pûktir u , lungdawng lo thlo hen , chun nan lâwmman a rokual lai , Chungnungchem fa tla nan si lai . Anih nih chun lâwm ding theih lo minung tla leh misual tla a dâwt tâwn .
42006036	Nan pa nih mi a zângfah hâwi hen zângfah bâk u .
42006037	" Simsâwi lah u , simsâwi hen nan um lai loh ; mawhtir lah u , chun mawh hen nan um lai loh ; ngaihdam u , chun ngaihdam hen nan um lai .
42006038	Pêk u , pêk hen nan um lai ; ṭhanemsemsê ngâi tak a tah hen , beng zat hen , ninh zat hen , liam pualmâl hen , nan kut ah an pêk na lai . Nan tahnâk lîlâ hen an tah piak na awt dangâiah , " a ti .
42006039	Chun , an sinah tahṭhimh thu a sim le : " Mitchâw nih mitchâw a ruai kho lai mazei ? An panih hen khursaduap ah an tlâ vevê lai lo mazei ?
42006040	Ṭhiruai chu a sîntirtu tlûnah a um lo ; mikip anna sîn thluh tikah an sîntirtu hâwi hen an um lai .
42006041	" Chun , zeirangah me mah mit lakah mi kân um mi chu ruat lo hen na unau mit lakah mi fungrêu chu na muh zia ?
42006042	Mah mit lakah mi kân um mi chu muhlo hen na unau sinah , ' Unau na mit lakah mi fungrêu kha hawng ka thawhtir , ' zeitin na ti kho le ? Mi perpê , na mit lakah mi kân kha thawh masa rawh , chun na unau lakah mi fungrêu chu thawh ding hen fiang tak hen na muh lai ,
42006043	" Thing ṭha rerêng rah sia hen rah a um lo ; thing sia khawm rah ṭha hen rah a um ber lo .
42006044	Thing kip anmah rah chiauah â thei asi . Mi nih kûng lingnei lakah theipi an kawih dah lo , ling marai lakah grêp rah an kawih dah lo .
42006045	Mi ṭha nih chun a thinlung robâwm ṭha lakah mi thil ṭha tla a suah tâwn le ; misual nih chun a thinlung robâwm sia lakah mi thil sia tla a suah tâwn ; a thinlung ah khat mi chu a kâ nih a sim tâwn ruangah .
42006046	" Chun , nannih nih zeirangah me ka thu zâwt ṭung lo hen , ' Lalpa , ' nan ka ti lemang ?
42006047	Mi kip ka sinah hawng kal hen , ka thu theih hen zâwttu zawng chu âu hawi me an si ka nan theihtir na lai .
42006048	In saktu , thûkpi chawh hen , lungpi tlûnah lungphûm remh mi hâwi chu asi . Chun , tî a hawng lian chun tizangrual nih chu in chu a khawh le , a ninh kho lo le , a sak zia a ngenh ruangah .
42006049	Sikhawmsele , theih hen zâwtlotu chu , lungphûm lo hen , tual tlûn ko ah in saktu hâwi mi chu asi ; chun , tizangrual nih chu in chu a khawh le , a chim sawm le , chu in râwk zia chu thungâi hen a fâk asi , " a ti .
42007001	Chun , mi le tla nâ theih ah a thusim zawzawng a sim thluh rawh chun Kapernaum ah a lût rawh .
42007002	Chun , kawrsen zâ hotu âumawh a to-aw duhtak a damlo le , a thi awt ngangâi .
42007003	Chun , Jisu thâwngthâng a theih ka hen a to-aw damh ding hen ngiar chiam ding hen a sinah Juda murui upa tla a fial na .
42007004	Chun , annih chu Jisu sinah an va tleng le , ṭhanemsemsê ngâi tak hen an ngiar chiam le , " Anih hi , hi hi na ti piak tlâk asi ;
42007005	kan phun tla a dâwt le , kanna pumhnâk in khawm amah nih hawng kan sak piak asi , " an ti .
42007006	Chun , Jisu chu anmah hen a kal rawh ; chun in a tlung awt bâiah kawrsen zâ hotu nih chun a sinah a hâwi tla a fial le , " Lalpa , a nawktir lah , ka in sungah na hawng lût ding hen a tlâk lo ;
42007007	churuangah na sinah hawng kal ding khawm tlâk hen ka ruat lo ; thu cho sim le , ka ngâksia a dam ko lai .
42007008	Kei khawm mi thu hen um mi ka si le , ka tangah kawrsen tla an um le ; pakhat sinah , ' Kal rawh , ' ka ti chun , a kal tâwn . Midang sinah khawm , ' Hawng , ' ka ti chun , a hawng tâwn , ka sal sin khawmah , ' Hi hi ti , ' ka ti chun , a ti tâwn , " a ti .
42007009	Chun , Jisu nih chubang thu chu a theih rawh chun amah chu chê a ti le , â hawi le , mi zapi amah zûltu tla sinah chun , " Ka nan simh na , Israel tla lak khawmah hi hâwi rak hen lungnâk fâk hi ka tawng lo , " a ti .
42007010	Chun , a mifial tla chu in ah an tlung nawlh le , to-aw chu dam hen an muh nawlh rawh .
42007011	Chun , sâwtlotê ah khua pakhat Nain an ti mi ah chun a kal le , a ṭhiruai tla leh mi zapi cherkhet a sinah an kal bâk .
42007012	Chun , kulh kawtkhâr kiang ah a va tlung rawh chun mithi an hawng zawnh le , a nu nih a fapa neihlem mi asi le , amah tâ nih numei asi fâwn ; an khua mi tla tamtak chu a sinah an um .
42007013	Chun , Lalpa nih chun numei chu a muh kâ hen thungâi a siherh le , " Ṭap lah , " a ti .
42007014	Chun , a va naih le , lâng chu a tawngh le ; chun a zawnhtu tla chu an dîr rawh . Chun , " Tlangvâl , thawk rawh , ka nan ti , " a ti .
42007015	Chun , mithi chu a to le , a hawlh rawh . Chun , Jisu nih chun a nu sinah a pêk rawh .
42007016	Chun , mi zawzawng nih an ṭih le , Pathian an sawr le , " Kan lakah khuavâng rokual tak a hawng um rawh , " an ti le , " Pathian nih a mi tla a hawng veh na rawh asi , " an ti .
42007017	Chun , chu thu chu Judai ram zawzawng leh a kiangkam ram kipah a thang rawh .
42007018	Chun , Johan ṭhiruai tla nih chun chubang thu zawzawng chu Johan rangah an simh .
42007019	Johan nih a ṭhiruai tla panih a kawh na le , Lalpa sinah chun a fial na le , " Hawng kal ding mi ma na si , midang kan ngâichâng lai rih ma ? " ti hen .
42007020	Chun , chu mi tla chu a sinah an hawng tlung rawh chun , " Baptistu Johan nih , ' Hawng kal ding mi ma na si , midang kan ngâichâng lai rih ma ? ' ti hen , na sinah hawng kan fial asi , " an ti .
42007021	Chun , chu liau takah chun Jisu nih nganfâk tla , râipi vei tla , khuri vuanh tla tamtak a damh na le , mitchâw tamtak khawm an mit a deitir na .
42007022	Chun , an sinah , " Kal nawlh ule , thil nan muh mi leh nan theih mi hi Johan va simh u ; mitchâw tla an mit a hawng dei rawh , kekhêng tla kê hen an kal rawh , phâr tla an thiang rawh , nasêt tla khawm an nâ a fîm rawh , mithi tla thawh hen an um rawh , mipâm tla khawm nih Thâwngthâng Ṭha simh an tawng rawh .
42007023	Chun , âuzawng ka tlûnah lungsilonâk muh lotu chu an thaw a suak , a ti le , a sâng .
42007024	Chun , Johan mifial tla chu an tlung nûnah Jisu nih mi zapi sinah chun Johan thu a sim le , " Zei zauh ding hen me ramkaro ah nan kal mi kha ? Lâiluang thli ninh ma ?
42007025	Asi lo leh , zei zauh ding chem me nan va kal mi kha ? Puannêm aih ma ? Puan rokual aih leh mi um nuam tla chu lal in ah tla an um .
42007026	Asi lo leh , zei zauh ding chem hen me nan kal mi kha ? Khuavâng ma ? Asi chiammâm , ka nan ti na , khuavâng ngâk hen rokual dauh :
42007027	' Zauhnik , ka mifial na mâi leiah ka fial asi , anih nih chun na lam a siam lai , ' ti , a thâwngthâng an rîn mi kha , hi minung hi asi .
42007028	Nunau ring mi lakah Johan ngâk a rokual dauh an um lo ; sikhawmsele , Pathian Ram ah a mêchem mi khawm anih ngâk chun a rokual dauh , ka nan ti na , " a ti .
42007029	Chun , mi zawzawng nih an theih rawh chun siah khawlhtu tla hen , Johan baptis si rawh mi tla an si le , Pathian an mawhtir lo .
42007030	Farisai tla leh Dân sîntirtu tla lam chu a sinah baptis rawh mi an si lo le , anmah rangah Pathian nih rem a ruat piak na mi kha an duh lo .
42007031	Chun , Jisu ber nih " Tusan minung tla hi zei hen me ka tahṭhimh lai ? Zei hâwi me an si ?
42007032	Ngâksia tla sumtuah zâwl ah to hen , ' Theikhang kan tum piak na le , nan lâm ṭung duh lo , kan ṭap chiam le , nan ṭap ṭung lo ' ti hen anna auh mi hâwi an si .
42007033	Baptistu Johan chu a hawng le , sang a ei lo le , uain khawm a din lo le , nannih nih , ' Khuri luah mahi ! nan ti .
42007034	Minung Fapa a hawng kal le , a ei hen a din le , nannih nih , ' Zauhnik u , ei chak mi , uain din chak mi , siah khawlhtu tla leh misual tla hâwi khi , nan ti fâwn .
42007035	Sikhawmsele , Pathian finghnâk chu a dik asi ti a fa zawzawng nih an langhtir .
42007036	Chun , Farisai lakah mi pakhat nih a sinah buh ei ding hen a sâwm . Chun , Farisai in ah chun a lût le , buh a dûm .
42007037	Chun , chu khua ah nunau pakhat a um . Farisai in ah buh dûm hen a to ti a theih kâ hen alabasta bâwm hen sariak rimthâw a hawng put .
42007038	A dung leiah a kezaphab bul ah chun ṭap bû hen a dîr le , a mitthli hen a kezaphah a chinh le , a sam hen a nâwt , a kezaphah chu a châwchawk chiam le , sariak rimthâw hen a chulh .
42007039	Chun , a sâwmtu Farisai nih chun chu chu a muh rawh chun a thinlung hen , " Hi minung hi khuavâng asi chun a tawnghtu nunau hi âu me asi , zei hâwi mi me asi , theih ding mi tak , misual asi dangâiah , " a ti .
42007040	Chun , Jisu nih a sinah , " Simon , na sinah thu kâ khat sim ding ka nei , " a ti le , a sâng . Chun , anih nih chun , " Sim ko me , Sîntirtu , " a ti .
42007041	Chun , Jisu nih , " Tangka pûktirtu pakhat sinah mi panih nih lei anna bat . Pakhat denari zâ â bât le , pakhat nih sâwmnga .
42007042	Chun , a rulhnâk an nei lo le , a ngaihdam vevê na . Chuvachun , chu minung tla nih chun a zei mi nih me anih chu a dâwt dauh lai ? " a ti .
42007043	Simon nih chun , " A ngaihdam tam dauh mi nih si hen ka ruat , " a ti le , a sâng . Chun , anih nih a sinah , " Na ruat dik ngâk , " a ti .
42007044	Chun , nunau lei chu â hawi le , Simon sinah chun , ' Hi nunau hi na muh ma ? Na in ah ka hawng lût le , nangnih ka kezaphah ṭâwlnâk ding tî na ka pêk lo , anih lam nih chun a mitthli hen ka kezaphah a chinh le , a sam hen a nâwt asi .
42007045	Nangnih na hawng ka châwchawk rerêng lo ; anih lam nih chun ka hawng lût kâ thawk hen ka kezaphah châwchawk a bâng lo .
42007046	Nangnih ka lû ah sariak na ka thuh lo , anih lam nih chun ka kezaphah ah sariak rimthâw a chulh .
42007047	Churuangah ka nan ti , a sual tamtak kha ngaihdam piak hen a um rawh ; anih khawm nih thungâi a dâwt asi hi . Sikhawmsele , ngaihdam tâwm mi nih chun a dâwt tâwm tâwn , " a ti .
42007048	Chun , nunau sinah chun , " Na sual tla ngaihdam asi rawh , " a ti .
42007049	Chun , a buh dûmpitu tla nih , ' Sual tla khawm ngaihdam khotu hi âu me si le ? " anna ti .
42007050	Chun , anih nih nunau sinah chun , " Na lungnâk hi ruang na suak phah asi , lungngam tak hen kal rawh , " a ti .
42008001	Chun , a nehnûn dauh ah chun Jisu thusim leh Pathian Ram Thâwngthâng Ṭha tlungtir hen khua lian leh khuatê tla a ṭawl vima le , a sinah leinih tla chu an um .
42008002	Chun , unau zeimaw mi tla khuri vuanh dam mi tla leh nganfâk dam mi tla hen : Chubang nunau tla chu Mari , a paw sungah mi khuri pasarih an suak mi Magdala mi Mari an ti mi ,
42008003	Herod sum kiltu Chuza nupi Joana , Susana leh midang tamtak tla hen an si . Chubang tla nih chun mah neih hen an eibâr an timhtuah piak tâwn .
42008004	Chun , mi zapi cherkhet an hawng a pûm le , khua kip mi a sinah an hawng kal le , tahṭhimh thu hen thu a sim :
42008005	" Fachî vawrhtu chu a fachî vawrh hen a kal le ; chun , a vawrh liauah a zeimaw mi lam vâu ah a tlâ le , mi nih an lamh le , chung zuang va tla nih an tlanh hep .
42008006	Chun , a zeimaw mi lungpher tlûnah a tlâ le , chun a keuh kâ hen a dâm lo ruangah a uai ver .
42008007	Chun , a zeimaw mi bualingnei lakah a tlâ le , bua hen rual cho hen an keuh le , a dawrh nek .
42008008	Chun , a zeimaw mi tual ṭha lakah a tlâ le , a hawng keuh le , a let zâ hen a rah rawh , " a ti . Chun , chubang thu a sim liauah a âu le , " Âuzawng theihnâk ding hen nâ nei nih chun theih seh , " a ti .
42008009	Chun , a ṭhiruai tla nih chun a sinah , " Hi tahṭhimh hi zei tinâk mesi ? " ti hen , an deih .
42008010	Chun , anih nih chun , " Pathian Ram thu thup tla chu nannih theih lam chu siang asi le , midang sinah lam chun tahṭhimh thu cho hen sim asi ; ' muh khawmsele , muhlo an si khonâk ding hen , nâ hen theih khawmsele , a ngaihtawnh dân an theih lonâk ding hen . '
42008011	" Tahṭhimh thu kha hi hi asi : Fachî chu Pathian thu asi .
42008012	Chun , lam vâu ah chî a tlâ mi chu , thu theih rawh mi tla hi an si ; chun diabol chu a hawng kal le , an lung lo ding hen ruangsuah an si kho lonâk ding hen an thinlung ah mi thu a lâk piak na tâwn .
42008013	Chun , lungpher tlûnah chî a tlâ mi chu an theih kâ hen thu chu lâwm tak hen tleih mi tla an si ; sikhawmsele , ram an nei lo ; sâwtlotê chu an lung le , lêmnâk tawng tikah an bângtâk nawlh tâwn .
42008014	Chun , bualingnei lakah chî a tlâ mi tla chu hi bang minung tla hi an si ; an theih nûnah an kal le , taksa lei lungkhamnâk tla , neihsiahnâk tla , damsung nuamchênnâk tla nih chun a dawrh le , an rah a min dah lo .
42008015	Tual ṭha lakah chî a tlâ mi lam chu hi bang tla hi an si ; thinlung rep leh ṭha hen thu an theih le , an chîng thlir le , felfê tak hen an rah tâwn .
42008016	" Âukhawm khâwnvâr kâih hen mâihûm hen an khuh dah lo , ihkhun tang khawmah an siah lo ; a lût mi zawng nih a chêu an muh kho ding hen a siahnâk ah an siah tâwn asi .
42008017	" Puang lo ding hen pheh zeikhawm a um lo , theih lo ding hen leh lang lo ding hen thuh zeikhawm a um lo .
42008018	" Chuvachun , zei hâwi hen se nan theih a thiamthih u ; âuzawng a nei mi vial sinah an pêk sap lai le , âuzawng a nei lo mi vial nei hen anna ruat lem mi khawm an suh lai , " ati .
42008019	Chun , a nu leh a unau tla nih chun Jisu lei an hawng fûk le , sikhawmsele mi zapi ruangah chun a kiangah an tleng kho lo .
42008020	Chun , " Na nu leh na unau tla nih nangmah muh ding duh hen lênglei ah khin an dîr ko , " ti hen , an simh .
42008021	Chun , anih nih chun an sinah , " Hi bang Pathian thu theih hen zâwttu tla hi ka nu leh ka unau tla an si , " a ti le , a sâng .
42008022	Chun , ni khat chu a ṭhiruai tla hen lawng ah â chuan le , chun an sinah , " Rilî varâl leiah khin kan kal lai , " a ti , Chun , lawng chu an sût le , an kal rawh ,
42008023	Chun , an kal liauah Jisu chu a it thlit le , chun rilî ah chun thli a hawng râng le , an lawng chu tî hen a khat awt le , ṭihnungkâi tak hen an um rawh .
42008024	Chun , a sinah an va kal le , an thawh le , " Sîntirtu , Sîntirtu , kan vei awt hi ! " an ti . Chun , Jisu chu â ṭhang le , thli leh titlingtlawk chu a fâi le ; chun a bâng le , a reh rawh .
42008025	Chun , an sinah , " Zeiah me nan lungnâk ? " a ti . Chun , an ṭih le , thungâi chê an ti , " Hi hi âu me si le ? " Thli leh tî tiang khawm thu a pêk le , anna awi e ! " anna ti .
42008026	Chun , Galili ram zâwn ah Gerasin mi tla ram chu an tlung .
42008027	Chun , tlâng a kâi rawh chun khua mi khuri vuanh âu nih mawh a tawng le ; chu minung chu sâwt tak puan aih lo hen a um le , in khawm ah a um lo , thlân tla ah a um dauh tâwn .
42008028	Chun , Jisu a muh kâ hen a âu le , a mâika ah a bawkbukhup le , hâu fâk tak hen , " Jisu , Pathian Chungnungchem Fapa , kei leh nang zei me kanna tlâinâk um ? Hawng ka rêp rîlmâl lah , ka nan ngiar , " a ti .
42008029	Jisu nih khuri nâwmtâm chu , chu minung paw sungah mi chu suak ding hen thu a pêk rawh ruangah . Chu minung chu vei tamtak khuri nih a tleih tâwn asi , mi nih thîr chikchîn leh rêng an khimh le , an vêng kumza tâwn ; sikhawmsele , a phuarnâk tla a sah le , khuri nih ramkaro leiah a khalh tâwn .
42008030	Chun , Jisu nih , " Na min zei mesi ? " ti hen a deih . Chun , anih nih chun , " Zapi , " a ti le , a paw sungah khuri tamtak an lût ruangah .
42008031	Chun , khur dawng neilo ah kal ding thu pêk lo ding hen Jisu sinah an ngiar .
42008032	Chun , chunah chun tlâng ah vawk rual tamtak an tlawng le , chun a sinah vawk paw sungah lût khonâk an ngiar . Chun , anih nih chun thu a pêk .
42008033	Chun , khuri tla chu minung paw sungah mi an suak le , vawk paw sungah an lût le , chun vawk rual chu kham ah anna khâwk chiam le , rilî ah an tek le , an tlâ le , tî thalh hen an thi rawh .
42008034	Chun , a vulhtu tla nih chun thil umzia chu an muh le , an tek phêt le , khua ah leh ram ah chun an sim .
42008035	Chun , " Zeise asi rawh ne ? " ti hen zauh ding hen an suak . Chun , Jisu sinah an tlung le , khuri nih a suaktâk mi chu puan aih hen , thinlung kêl put hen Jisu kebul ah to mi an va muh ; chun an ṭih rawh .
42008036	Chun , a theihtu tla nih chun khuri vuanh a damh zia thu chu , chubang tla sinah chun an simh na rawh .
42008037	Chun , Gerasin ram kiangkam mi tla zawzawng nih chun thungâi an ṭih ruangah anih chu an sinah mi kal ving ding hen an ngiar le ; chun lawng ah â chuan le , a kîr nawlh rawh .
42008038	Chun , khuri nih a suaktâk mi lam nih chun Jisu sinah um kumza ding a ngiar . Sikhawmsele , Jisu nih ,
42008039	" Na in ah tlung le , Pathian nih na rangah thil a nan ti piak mi hi va sim rawh , " ti hen a kaltir rawh . Chun , a kal le , khuapi sung zawzawng ah chun Jisu nih a rangah thil a ti piak zia chu a phuang .
42008040	Chun , Jisu a hawng kîr nawlh rawh chun mi zapi nih amah an lawmh le , an ektê hen amah chu an ngâk ruangah .
42008041	Chun , mi pakhat Jaira , pumhnâk in hotu chu a hawng kal le , Jisu kebul ah a bawkbukhup le , a in ah kal ding hen a ngiar .
42008042	Fanu pakhat cho kum leinih ding mi a nei le , chu chu thi awt tetem hen a rîl ko ruangah . Chun , Jisu a kal liauah mi zapi nih an eng dûlmâl .
42008043	Chun , nunau pakhat , kum leinih thî hat kholo mi a um le , a sum neih zawzawng chu dâktawr tla lakah a veih hep rawh le , âukhawm nih an damh kho lo rawh le ;
42008044	chu minung chu a dung leiah a hawng kal le , a puan sâr a tawngh le ; zeikarlo ah a thî suak chu a hat sawm rawh .
42008045	Chun , Jisu nih , " Hawng ka tawnghtu kha âu me ? " a ti . Chun , " Kei ka si lo , " an ti chiau . Peter leh a hâwi tla nih , " Sîntirtu , mi zapi nih an eng chukmak mi , an chîl chukmak khateh , " an ti .
42008046	Sikhawmsele , Jisu nih , " Mi âu nih mawh hawng ka tawngh asi , thiltikhonâk ka sungah mi a suak ti ka theih asi , " a ti .
42008047	Chun , nunau nih chun â thup kholo ti a theih le , thir bû hen a hawng kal le , a mâika ah a bawkbukhup le , a tawngh sawm le , zeikarlo ah a dam zia chu mi zawzawng mâika ah a sim rawh .
42008048	Chun , anih nih chun a sinah , " Ka fanu , na lungnâk hi na dam phah asi , lungngam tak hen kal rawh , " a ti .
42008049	A hawlh liau chirah pumhnâk in hotu in ah mi chu minung pakhat a hawng kal le , " Na fanu a thi rawh , Sîntirtu hi nawktir lah , " a ti .
42008050	Jisu nih chun chu thu chu a theih rawh chun , " Lâu lah lung ko , chun a dam nawlh lai , " a ti le , a sâng .
42008051	Chun , in chu a va tlung rawh chun Peter , Johan leh Jem leh ngâksia nu leh pa cho lo chu âukhawm lût a siang lo .
42008052	Chun , an ektê hen an ṭap chur le , an ir anna chumh le ; chun anih nih chun , " Ṭap lah u , a thi lo , a it mi asi , " a ti .
42008053	A thi rawh ti an theih ko dangâiah an nihsanh ko .
42008054	Jisu nih chun a kut a tleih le , " Kuihtê , thawk rawh , " a ti le , a kawh .
42008055	Chun , a thlarau chu a hawng kîr nawlh le , a thawk sawm le ; chun , zeilo ei ding thu a pêk .
42008056	Chun a nu leh a pa nih chun thungâi chê an ti . Sikhawmsele anih nih chun a thilti chu âukhawm nih theihlo ding hen a khap .
42009001	Chun , Jisu nih leinih tla chu a pumh na le , khuri zawzawng tlûnah thiltikhonâk leh thuneihnâk leh nganfâk tla damh khonâk a pêk .
42009002	Chun , Pathian Ram thu sim ding leh damlo tla damh ding hen a fial na rawh .
42009003	Chun , an sinah , " Nan khual tlâwngnâk ah ṭhianṭhunh mawh zâl mawh , sang mawh tangka mawh zeikhawm put lah u ; kawrdawh panih khawm put lah u .
42009004	Chun , nan tlungnâk in zawngah tlung kumza u , chu in thawk hen chun suak u .
42009005	Chun , an lawmh lo natu zawng chu , chu khua thawk hen nan suak tikah chun anmah theihtirnâk ding hen nan kezaphah ah valeidip chu khâwng u , " a ti .
42009006	Chun , an kal le , khua an ṭawl vima le , ram kipah Thâwngthâng Ṭha an sim le , mi an damh vima .
42009007	Chun , lal Herod nih a thilti zawzawng chu a theih le , a zeimaw mi nih , " Johan kha a nung nawlh mahi , " an ti le ,
42009008	a zeimaw mi nih , " Elija a hawng a langh rawh asi hi , " an ti le , a zeimaw mi nih , " Tuan liau mi khuavâng âumawh a thawknawlh asi hi , " an ti ruangah a lawksawng rawh .
42009009	Chun , Herod nih , " Johan chu a lû ka tan rawh mi ; sikhawmsele , hi tluk rak hen a thâwng ka theih mi hi âu mesi ? " a ti . Chun , amah chu muh a tum rawh .
42009010	Chun , mifial tla chu an hawng tleng rawh chun an thilti tla a sinah an ruah . Chun , anih chu anmah tla put hen Betsaida an ti mi khua ah chun a dang hen a kal rawh .
42009011	Sikhawmsele , mi zapi tla nih chun an theih le , an zûl vima ; chun anih nih chun annih chu a lawmh na le , Pathian Ram thu a sîntir na le , damh ding a herh mi vial a damh na .
42009012	Chun zânleibâi zau asi rawh chun leinih tla chu an hawng le , a sinah , " Kan kiangkam khua tla ah leh lo tla ah kal hen , tlungnâk leh ei ding an tawng khonâk ding hen mi zapi hi kaltir na ; ramkaro mun ah um kan si mi , " an ti .
42009013	Anih nih chun an sinah , " Nanmah nih ei ding pêk na u , " a ti . Chun , annih nih chun , " Hi bang minung zawzawng rangah hin ei ding kan va châwk piak na lo chun sangtlêp panga leh ngâ panih cho lo chu zeikhawm , kan nei lo , " an ti .
42009014	( Upa vial khawm sângnga ding an si . ) Chun , a ṭhiruai tla sinah , " A murui hen totir na u , sâwmnga ding vima hen , " a ti .
42009015	Chu hâwi hen an totir na .
42009016	Chun , sangtlêp panga leh ngâ panih chu a lâk le , vân lei zauh hen mal a sâwm le , a phel le , mi zapi mâika ah hunh ding hen a ṭhiruai tla sinah chun a pêk .
42009017	Chun , an ei le , an khawp ver le , an ei bang neknâwi tla chu an rût le , khobung leinih a khat .
42009018	Chun , Jisu amah lâwng hen thla a cham liauah a ṭhiruai tla chu a sinah an um . Anih nih chun an sinah , " Mi zapi tla nih âu asi an ka ti ? " ti hen , a deih na .
42009019	Chun , annih nih chun , " Baptistu Johan asi , " an ti ; sikhawmsele , zeimaw mi nih , " Elija asi , " an ti , zeimaw mi nih , " Tuan liauah mi khuavâng âu dauh mawh a thawknawlh rawh asi , an ti , " ti hen , an sâng .
42009020	Chun , anih nih chun an sinah , " Asi chun , nannih nih âu asi nan ka ti ? " a ti . Chun , Peter nih , " Pathian Mesia chu , " ti hen a sâng .
42009021	Chun , chu thu chu âukhawm simh lo ding hen a khap le , thu a pêk ;
42009022	" Minung Fapa nih hin thil tamtak a tuar ding asi , upa tla , bâwlpu lalchem tla leh Dân sîntirtu tla duhlo hen a um ding asi ; thah hen a um ding asi , chun ni thum ni ah thawh hen a um ding asi , " a ti .
42009023	Chun , amah ber nih mi zawzawng sinah , " Âuzawng nih hawng ka zûl a duh chun , mah a pheh hen , nisiar a kraws put hen hawng ka zûl seh .
42009024	Âuzawng a nungnâk hum duhtu zawng nih a thlâu lai le ; âuzawng keimah ruangah a nungnâk thlâutu zawng nih , chu nih chun a hum lai .
42009025	Mi nih laikulh hi a pum hen a ting sele , mah a veih hen mawh a râwk sele a rangah zei me ṭhavak lai ?
42009026	Âuzawng keimah leh ka thu zahpitu zawng , Minung Fapa nih hin , amah rokualnâk hen leh a Pa rokualnâk hen vânmifial thenhlimh tla rokualnâk hen a hawng kal tikah chun , chu minung chu a zahpi lai .
42009027	Dik tak hen ka nan simh na , hinah dîr mi a zeimaw mi tla hi Pathian Ram an muh lân lo chu thihnâk temlo thlo ding an um , " a ti .
42009028	Chun , chubang thusim thawk hen ni riat dingah mawh , Jisu nih Peter , Johan leh Jem chu a kalpi na le , thlacham ding hen tlâng ah an kal .
42009029	Chun , thla an cham liauah a mêl umzia chu a hawng a dang le , a nipuan chu a hawng vâr le , mit ser rê hen a hawng um rawh .
42009030	Chun , mi panih amah hen anna sâwn le , chu tla chu Mosi leh Elija an si .
42009031	Rokualnâk hen an hawng a langh le , Jerusalem ah a thihnâk ding thu an sim .
42009032	Peter leh a hâwi tla lam chu an ngû le ; chun an fîm kâ hen a rokualnâk leh a sinah mi panih dîr mi chu an muh rawh .
42009033	Chun , Mosi leh Elija nih Jisu an ṭhen awt liauah Peter nih Jisu sinah , " Sîntirtu , kan rangah hinah um hi a ṭha ; basâ pathum kan khuar lai le , nang rangah pakhat , Mosi rangah pakhat , Elija rangah pakhat , " a ti le , ( A thusim khawm theih lo hen . )
42009034	Chun , chubang thu chu a sim liauah sûm a hawng zîng le , a liah na rawh ; sûm ah an lût liauah an ṭih .
42009035	Chun , sûm ah chun aw-hâu a hawng suak le , " Hi hi ka Fapa , ka thîm mi chu asi , amah thu ngâi u , " a ti .
42009036	Chun , aw-hâu chu a reh kâ hen Jisu chu amah lâwng hen an muh rawh . Chun , an dâisip le , an thil muh chu chu liauah âukhawm an ruah lo .
42009037	Chun , a thâituan ah tlâng ah mi chu an ṭum nûnah mi zapi cherkhet nih amah chu an hawng dawng .
42009038	Chun , mipi lakah chun minung pakhat a âu le , " Sîntirtu , ka fapa zauh ding hen ka nan ngiar , ka fa neihlem asi .
42009039	Chun , khuri nih a tleih tâwn le , a dêng khuai rê lânlo chu a kaltâk duh lo .
42009040	Chun , na ṭhiruai tla sinah nar ding hen ka ngiar na le , an ti kho lo , " a ti .
42009041	Chun , Jisu nih , " Tusan minung lungnâk neilo leh lungkhung le tla , zei tiang me nan sinah ka um lai le , ka nan sang kho na lai ? Na fapa chu hinah hawng put , " a ti le , a sâng .
42009042	Chun , a hawng kal liauah khuri nih chun a thlûk chiam le , cherkhet hamh a pêk . Sikhawmsele , khuri nâwmtâm chu a fâi le , ngâksia chu a damh le , a pa sinah chun a kaltir nawlh rawh .
42009043	Chun , mi zawzawng nih Pathian rokual zia chu thungâi chê an ti . Chuvachun , mi zawzawng nih chun a thilti zawzawng chu chê an ti liauah Jisu nih a ṭhiruai tla sinah ,
42009044	" Chubang thu chu nan nâ ah lût seh : Minung Fapa hi minung tla kut ah tleihtir hen a um awt ruangah , " a ti .
42009045	Sikhawmsele , a thusim chu a ngaihtawnh dân an thiam lo le , a thu umzia an theih lonâk ding hen an sinah thawk hen â thup asi ; chu thusim thâwngthâng chu amah tâ nih an deih ngam lo .
42009046	Chun , " Kan lakah âu me rokual chem lai ? " ti hen anna êl .
42009047	Chun , Jisu nih an thinlung ah anna ruah mi chu a theih le , ngâksiatê a kawh le , a sîrah a dîrtir .
42009048	Anih nih chun an sinah , " Âuzawng ka min ruangah hi ngâksiatê hi lawmhtu zawng chu keimah an ka lawmh asi ; âuzawng kei an ka lawmhtu vial chu hawng ka fialtu lawmh an si ; nan ektê lakah a mêchem mi hi asi rokual chem mi chu , " a ti .
42009049	Chun , Johan nih chun , " Sîntirtu , âumawh na min hen khuri tla a nar mi kan muh le , kan nan zûlnâk ah â tel bâk lo ruangah kan khap asi , " a ti le , a sâng .
42009050	Jisu nih a sinah , " Khap lah u rawh , âuzawng nanmah do lotu chu nanmah lei ṭângṭawm an si , " a ti .
42009051	Chun , vân ah a kâi ding tik a tlung awt liauah Jerusalem ah kal ding hen â hawi thlir le , a lânkhân hen thu thanhtu tla a fial na le ;
42009052	chun an kal le , amah rangah timhtuah piak ding hen Samari mi tla khua pakhat ah an lût .
42009053	Chun zauhnâk ah Jerusalem leiah kal ding hen a lang ruangah amah an lawmh lo .
42009054	Chun , ṭhiruai Jem leh Johan nih chun an muh kâ hen , " Lalpa , hi bang tla kâng vernâk ding hen vân ah mi mei thlâktir sele rem na ti ma ? " an ti .
42009055	Anih chu â hawi le , a châk na .
42009056	Chun khua dang ah an kal rawh .
42009057	Chun , lampi ah an kal liauah , âu nih mawh a sinah , " Na kalnâk zawngah ka nan zûl lai , " a ti .
42009058	Chun , Jisu nih a sinah , ' Kâwlui tla nih kua an nei le , chungzuang va tla nih bû an nei le , Minung Fapa lam nih chun a lû ngauhnâk a nei lo , " a ti .
42009059	Chun , midang sinah , " Hawng ka zûl rawh , " a ti . Sikhawmsele , anih nih chun , " Lalpa , ka pa hawng ka vûitir tâ rih , " a ti .
42009060	Anih nih chun a sinah , " Mithi nih anmah mithi chu vûi seh ; nangnih chun Pathian Ram thu sim le , zanh rawh , " a ti .
42009061	Chun , midang khawm nih , " Lalpa , ka nan zûl lai ; sikhawmsele , ka in ah mi tla aw-kâ nêm hen hawng ka thlahtir tâ rih , " a ti .
42009062	Chun , Jisu nih a sinah , " Âuzawng tual nâwnnâk tleih hen dung leiah zauh mi chu Pathian Ram rangah a tlâk loh , " a ti .
42010001	Chun , chu nûnah chun Lalpa nih midang sâwmsarih panih tla a ruat na le , a kalnâk ding khua kipah leh mun kipah , amah lânah panih vima hen a fial na .
42010002	Chun , an sinah , " Fângât ding thungâi a tam le , sikhawmsele a ṭuantu tla an tâwm ; chuvachun , a fângât ding hen ṭuantu ding tla fial ding hen fâng dâwngpu sinah ngiar u .
42010003	Kal u ; chingngia nâwngah dawrâ fa um hâwi hen ka nan fial na hi .
42010004	Tangka sâwngkhâwi , zâl , pheikawk tla put lah u ; chun , lampi ah âukhawm chibai bûk lah u .
42010005	Chun , in nan lûtnâk kipah a masachem hen , " Hi in ah hin lungngamnâk tlung seh , " ti u .
42010006	Chun , chunah lungngamnâk fa a um chun nan lungngamnâk thu chu a tlûnah a um kumza lai ; a um lo lam chun nan tlûnah a hawng kîr nawlh lai .
42010007	Chu in ah chun um ko ule , an pêk na mi zawng din hen ei u ; rianṭuantu chu lawh tawng tlâk asi . In kip lâwr lah u .
42010008	Chun , khua nan lûtnâk zawngah an lawmh na chun an hunh na mi zawng chu ei u ;
42010009	damlo a um chun damh ule , an sinah , ' Pathian Ram nan kiangah a tlung rawh , ' ti u .
42010010	Khua nan lûtnâk kip ah an lawmh na lo lam chun , an zâwllâi tla ah suak ule ,
42010011	' Nan khua valeidip kan kezaphah ah kawp khawm hi nan lakah kan tât hi ; sikhawmsele , Pathian Ram nan kiangah a hawng tlung rawh ti theih u , ' ti u .
42010012	Ka nan ti na , chu ni ah chun chu khua tuar ding ngâk chun Sodom khua tuar ding chu a ziachâng um dauh lai .
42010013	" Korazin , na tlûn a pit ! Betsaida , na tlûn a pit ! Nan lakah thilchê tak ti hen a um mi tla kha Tura leh Sidon khua ah ti mi si sele , salâpuan aih hen vachâm lakah to hen an rim ving lai rawh .
42010014	Sikhawmsele , lâirêlnâk ah chun nannih tuar ding ngâk chun Tura leh Sidon khua tuar ding chu a ziachâng um dauh lai .
42010015	Chun , nang Kapernaum , vân tawngh khet hen chawnglawmh hen na um lai mazei ? Mi thi khua tiang hen niamh na si lai .
42010016	Jisu nih a ṭhiruai tla sinah , " Âuzawng nannih thu ngâitu chu keimah thu ngâi an si ; âuzawng an duhlo natu chu keimah an ka duhlo mi asi ; âuzawng kei hawng ka duhlo mi chu hawng ka fialtu duhlo asi , " a ti .
42010017	Chun , sâwmsarih panih tla chu lâwm tak hen an hawng tlung le , " Lalpa , khuri tla khawm na min ruangah kan thu thu hen an um , " an ti .
42010018	Chun , anih nih chun an sinah , " Mîmthlalek hâwi hen Setan chu vân thawk hen a hawng tlâ mi kha ka muh .
42010019	Rûl tla , tlâng cha-âi tla sirh khonâk thu leh mêlma thuneihnâk zawzawng neh khonâk thuneihnâk ka nan pêk na ; zeikhawm nih nganfâk an pêk kho na lai loh .
42010020	Sikhawmsele , khuri tla nan thu thu hen an um ruangah a lâwm lah u ; vân ah nan min rîn asi ruangah a lâwm dauh u , " a ti .
42010021	Chun , chu liau takah chun Thlarau Thenhlimh nih lâwmnâk hen a khattir le , " Ka Pa , tual leh vân Lalpa , nangnih mifing leh mi fâifîm tla sinah hi bang thu hi na thuh le , nausêm tla sinah na phuang ruangah hin ka nan sawr asi . Pa , chu hâwi ti chu nang ngaih hen a ṭha asi .
42010022	" Ka Pa nih thil zeizawng hawng ka kiltir rawh ; Pa cho lo nih chun Fapa chu âu mesi ti âukhawm nih an theih loh ! Pa khawm chu âu me asi ti , Fapa leh an sinah Fapa nih a phuang duh mi tla cho lo nih chun âukhawm nih an theih loh , " a ti .
42010023	Churawhchun , Jisu chu ṭhiruai tla leiah â hawi le , a thup hen , " Nan thilmuh tla hi a muhnâk mit tla a vân a ṭha !
42010024	Ka nan ti na , khuavâng tamtak leh lalchem tla khawm nih nan thilmuh tla hi muh an duh tâwn le , sikhawmsele , an muh kho lo ; nâ ah nan theih mi tla khawm hi theih an duh tâwn le , sikhawmsele , an theih lo asi , " a ti .
42010025	Chun , Dân sîntirtu âumawh a dîr le , amah niknâk ding hen " Sîntirtu , zungzâl nungnâk nei ding hen zei me ka ti lai ? " a ti .
42010026	Chun , anih nih chun a sinah , " Dân ah zei me â rîn ? Chunah chun zei me na rêl tâwn ? " a ti .
42010027	Chun , anih nih chun , " Lalpa na Pathian chu na thinlung zawzawng hen , na thlarau zawzawng hen , na chaknâk zawzawng hen na dâwt ding asi . Chun , nangmah na dâwt hâwi hen na zâwlpâwm tla na dâwt ding asi , " a ti le , a sâng .
42010028	Chun , anih nih chun a sinah , " Na sâng dik thap ; chu hâwi hen ti le , na nung lai , " a ti .
42010029	' Sikhawmsele , anih nih chun mawh duhlo tuk ah , Jisu sinah , " Ka zâwlbâwm tla chu âu mesi ? " a ti .
42010030	Jisu nih a sâng le , " Mi âumawh Jerusalem thawk hen Jeriko leiah a va kal le , rawkmang tla a tawng le , chu tla nih chun a nipuan an lît piak le , an vuak nek le , thi dêng hen an kaltâk .
42010031	Chun , bâwlpu âumawh chu lampi ah chun a va kal kher le , a muh kâ hen khat leikâng hen a rial ving .
42010032	Chun , chu hâwi ber hen Levi chi minung pakhat khawm chu chu mun ah chun a hawng tleng le , a muh kâ hen khat leikâng hen a rial ving .
42010033	Sikhawmsele , Samari ram ah mi âumawh khualtlâwng a kal le , a umnâk chu a tlung le , a muh kâ hen thungâi a lungkham .
42010034	A sinah a va kal le , a liam mâ lakah chun sariak leh uain a tawih le , a tuam le , a sa tlûnah a chuanh le , khual tlungnâk in ah a kalpi le , a bulsân rawh .
42010035	Chun , a thâituan ah chun denari panih a thuak le , khual tlungnâk in vêngtu sinah a pêk le , " Hawng bulsân le , hi lei na hêu mi vial chu ka hawng kîr nawlh tikah ka nan rulh nawlh lai , " a ti .
42010036	" Chu pathum lakah chun rawkmang tla tawngtu zâwlbâwm chu a zei mi chem me si hen na ruat ? " a ti .
42010037	Chun , anih nih chun a sinah , " A lungkhamtu chu , " a ti . Chun , Jisu nih a sinah , " Nang khawm chu hâwi ber hen va ti bâk rawh , " a ti .
42010038	Chun , an khualtlâwng pah hen zei khua ah mawh an lût le ; chun , nunau pakhat a min Marthi nih a in ah a tlungtir .
42010039	Anih nih chun unaunu pakhat a nei le , a min chu Mari asi , chu minung chu Lalpa kê bul ah a to le , a thu a ngâi .
42010040	Marthi chu eibâr timhtuah hen â nawk thlo le ; chun a sinah a hawng kal le , " Lalpa ka unaunu nih keimah lâwng hen eibâr timhtuah ding hen hawng ka rinh thlap mi hi pawi na ti lo na maw ? Hawng ka bawmh ding hen simh teme , " a ti .
42010041	Chun , Lalpa nih , " Marthi , Marthi , thil tamtak na dawn le , na nawk mahi ;
42010042	thil pakhat cho a herh ; Mari nih tingvo ṭha chu a thîm le , chu chu lâk piak ding asi loh , " a ti le , a sâng .
42011001	Chun , veikhat chu Jisu chu zei mun ah mawh thla a cham . Thla a cham thluh rawh chun a ṭhiruai pakhat nih a sinah , " Lalpa , thlacham dân Johan nih a sîntir na hâwi khan hawng kan simh bâk me , " a ti .
42011002	Chun , anih nih chun an sinah , " Thla nan cham chun hi hâwi hen ti u : Ka pa , Na min zahkâi seh , Na ram hawng tlung seh .
42011003	Nisiar hen kan ei khawp hen buh hawng kan pêk ,
42011004	Kan sual tla hawng kan ngâihdam , kannih khawm kan sinah battu zawzawng kan ngâihdam tâwn asi . Lêmnâk ah hawng kan lûttir lah , " a ti .
42011005	Chun , amah nih an sinah , " Nan lakah mi âumawh kâwi nei sele , zân lâi ah a sinah kal hen , ' Kâwi , sangtlêp pathum hawng ka pûktir ;
42011006	ka kâwi khualtlâwng ka sinah a hawng tlung le , a mâika ah hunh ding zeikhawm ka nei lo , ' ti sele ;
42011007	anih nih in sung thawk hen , ' Hawng ka nawktir lah ; tuah chun in â khâr rawh le , ka fa tla khawm ka sinah ihkhun ah an it rawh ; thawk hen ka nan pêk kho lo , ' ti hen sâng sele --
42011008	ka nan ti na , a kâwi asi ruangah thawk hen a pêk lo narêng hen deih râm tak hen a deih ruangah thawk hen a duh zat zawng a pêk lai .
42011009	" Chuvachun , ka nan ti na , deih u , chun an pêk na lai ; hâwl u , chun nan tawng lai ; " kik u , chun an awng piak na lai .
42011010	Âuzawng a deihtu vial nih chun an tawng tâwn le , âuzawng a hâwltu nih chun an tawng tâwn le , âuzawng a kiktu chu an awng piak awt asi .
42011011	Nannih murui lakah pa si mi sinah a fapa nih sangtlêp deih sele , âu nih lung pêk lai ? Asi lo leh , ngâ deih sele , âu nih ngâ rang chan ah rûl pêk lai ?
42011012	Asi lo leh , ârti deih sele , tlâng cha-âi a pêk lai mazei ?
42011013	Chuvachun , nannih misual men nih nan fa tla thil ṭha pêk ding dân nan theih chun , nan Pa vân ah mi nih chun amah deihtu tla chu Thlarau Thenhlimh a pêk tam khun lai ! " a ti .
42011014	Chun , Jisu nih khuri hawlh kholo pakhat a nar , chun khuri chu a suak kâ hen hawlh kholo mi chu a hawlh rawh ; chun , mi zapi tla nih thungâi chê an ti .
42011015	Sikhawmsele , a zeimaw mi nih chun , " Khuri lal Belzebul ruangah asi khuri tla a nar tâwn mi hi , " an ti .
42011016	Chun , a zeimaw mi nih chun amah niknâk ding hen vân ah mi singsiahnâk an deih .
42011017	Anih nih chun an dawn mi tla chu a theih le , an sinah , ' Kha zei ram zawngah mah anna do mi vial an vei tâwn ; dâwngsungkhur khat khawm mah anna do mi chu a vei tâwn .
42011018	Setan khawm mah anna do chun a ram zeitin a dîr lai ? Belzebul ruangah khuri tla a nâr , ' nan ka ti dangâiah .
42011019	Chun , kei Belzebul ruangah khuri tla nar ka si chun nan fa tla nih âu ruangah me an nar tâwn ne ? Churuangah annih chu nanmah lâirêltu ding tla an si lai .
42011020	Sikhawmsele , kei nih Pathian thiltikhonâk ruangah khuri tla nar tâwn ka si chun , Pathian Ram nan sinah a hawng tlung rawh mi asi lai .
42011021	" Mi chak nih chun riamnâm rangtling put hen a in a vêng kar chu a sum chu him ziar hen a um kumza tâwn .
42011022	Sikhawmsele , amah ngâk hen chak dauh nih chun a hawng do le , a neh tikah chun â râlringnâk râlthuam rangtling chu a suh le , a sum a lâk piak mi chu a ṭhen phin tâwn .
42011023	" Âuzawng ka leiah ṭângṭawm lo mi chu hawng ka do asi , âuzawng hawng ka pumhpi lo mi chu a thektham asi .
42011024	" Khuri nâwmtâm chu mi paw sungah mi a suak rawh chun , dinhnâk hâwl hen tî umlonâk mun tla ah â sawk tâwn le ; chun , dinhnâk rerêng a tawng lo le , ' Ka suaktâk mi in ah khan ka kîr nawlh ko lai , ' a ti .
42011025	Chun , a va tlung rawh chun , phiat ver hen , timhtuah hen a muh .
42011026	Churawhchun a va kal le ; amah ngâk hen sual dauh mi khuri pasarih a hawng put le , chunah chun an lût le , an um kumza tâwn ; chu minung umzia chu a lân ngâk hen a ṭha lo dauh tâwn asi , " a ti .
42011027	Chun , chu thu chu a sim liauah , mi zapi nâwngah nunau âumawh a âu le , " A nan pâwinâk paw chu a vân a ṭha , na din mi nûk khawm , " a ti .
42011028	Sikhawmsele , anih lam nih chun , " Pathian thu theih hen zâwttu tla hi mi vânṭha an si dauh , ti sim a ṭha dauh , " a ti .
42011029	Chun , mi zapi tla chu a sinah an hawng a pûm liauah , Jisu nih , " Tusan minung tla hi sual tak an si ; singsiahnâk an hâwl le ; sikhawmsele , Jona singsiahnâk cho lo chu an sinah singsiahnâk rerêng pêk asi lai loh .
42011030	Jona chu Ninevi khua mi tla rangah singsiahnâk asi hâwi khan , Minung Fapa khawm tusan minung tla rangah hin singsiahnâk asi lai .
42011031	Simlei lalnu kha lâirêl tikah chun tusan mi tla sinah hin a thawk bâk lai le , mawh a phurhtir na lai ; Solomon finghnâk ngâi ding hen men kâwlkil ah mi a hawng kal ruangah ; chun , zauhnik , Solomon ngâk hen rokual dauh hinah a um asi .
42011032	Ninevi khua ah mi tla chu lâirêl tikah chun tusan mi tla sinah hin an dîr bâk lai le , mawh an phurhtir lai , Jona thusim ruangah an rim dangâiah ; zauhnik u , Jona ngâk hen rokual dauh hinah hin a um asi .
42011033	" Âukhawm khâwnvâr an kaih hen mun thupnâk ah mawh tâwng tangah mawh an siah dah lo , a lût mi tla nih chun a chêu an muh khonâk ding hen a siahnâk ah chun an siah dauh tâwn asi .
42011034	Na taksa khâwnvâr chu na mit asi . Na mit a fîm chun na taksa khawm a pum hen a chêu tâwn , â râwk lam chun na taksa khawm a mûi ver tâwn .
42011035	Churuangah chun na sungah chêu um chu thim a hawng si sual lai , a thiamthih rawh .
42011036	Chun , na taksa hi a zei ram khawm mûi lo hen a pum hen a chêu chun , khâwnvâr chêu tak nih a nan cherh hâwi hen na chêu hep lai , " a ti .
42011037	Chun , a sim liauah , Farisai pakhat nih amah chu a sinah buh ei ding hen a sâwm le ; chun , a lût le , buh a dûm .
42011038	Chun , Farisai nih a muh rawh chun , buh ei lânah kut a ṭâwl lo mi chu thungâi chê a ti .
42011039	Chun , Lalpa nih chun a sinah , " Nannih Farisai nih khêng leh hâi lênglei lam chu nan ṭâwl thiang tâwn ; nan sunglei lam chu lêpnâk leh sual hen a khat fâwn .
42011040	Mi â tla , lênglei siamtu nih sunglei khawm a siam lo mazei ?
42011041	Sikhawmsele , a sungah thil um chu mipâm sinah pêk ding hen mang u ; chun , nan rangah zeizawng a thenhlimh lai .
42011042	" Nannih Farisai tla , nan tlûn a pit ! Pudina , chawngrei leh , thlâi kip tla parâ lû ah pakhat nan pêk tâwn le , repnâk leh Pathian dâwtnâk chu nan thlahthlamh tâwn . Chubang tla chu asi nan ti ding mi chu , a dang tla chu tlawlh lêmlo hen .
42011043	" Nannih Farisai tla , nan tlûn a pit ! Pumhnâk in ah tophah ṭha chem tla leh sumtuah zâwl ah chibai bûk lebang nan sunhsak tâwn .
42011044	Nan tlûn a pit ! Thlân ti theihlo hen , a tlûnah mi an kal tâwnnâk hâwi chu nan si , " a ti .
42011045	Chun , Dân sîntirtu pakhat nih a sinah , " Sîntirtu , hi thu na sim mi hi kannih khawm na kan fâi mi asi , " a ti le , a sâng .
42011046	Chun , anih nih chun , " Dân sîntirtu tla , nannih khawm nan tlûn a pit ! Thil phurh hamhkâi tak tla midang tla nan phurhtir tâwn le , nannih nih chun phurh ding chu nan kutdawng pakhat khawm hen nan tawngh dah lo .
42011047	Nan tlûn a pit ! Khuavâng tla thlân in nan sak tâwn le , nan thlâktu tla nih an thah mi an si .
42011048	Chuvachun , nan thlâktu tla thilti tla chu nan theih hen nan tipi na asi ; annih nih an thah le , nannih nih an thlân in tla nan sak ruangah .
42011049	Churuangah , Pathian finghnâk khawm nih , ' An sinah khuavâng tla leh mifial tla ka fial lai le , a zeimaw mi an thah lai le , a zeimaw mi an nehsawh lai .
42011050	Chuvachun , Abel thisen suak thawk hen Zekaria , mâichâm leh biakin karah thah mi thisen suak tiang khan , khuavâng zawzawng thisen , tual um tîr thawk hen suak mi chu , tûliau san mi tla tlûnah hin phû an lam kho lai , ' a ti kha . Ka nan simh na , tûliau san mi tla tlûn khawm hin phû an lam lai .
42011052	" Nannih Dân sîntirtu tla , nan tlûn a pit ! Finghnâk renh chu nan lâk ving le ; nannih tâ nih nan lût lo , mi lût ding khawm nan kham thlo , " a ti .
42011053	Chun , chunah mi chu a suak rawh chun Dân sîntirtu tla leh Farisai tla nih chun amah chu an râl le , thu tamtak an simtir râm le ,
42011054	a hawlh sualnâk tleih tum hen an bawh tet .
42012001	Chu liauah , mi zapi tamtak lamh chukmâk rê hen an hawng a pûm rawh chun , Jisu nih a masachem hen a ṭhiruai tla sinah , " Farisai tla thilnu perpetnâk lakah chun a thiamthih u .
42012002	Langlo ding hen thuh zeikhawm a um lo ; theihlo ding hen pheh zeikhawm a um lo .
42012003	Churuangah mûi ah nan sim mi zawng kha chêu ah an theih lai le , in kardang sung ah nâ ka ah nan thusim kha in tlûnah a chuan hen an phuang lai .
42012004	" Chun , hâwi le tla , ka nan simh na , taksa thah hen , chu nûnah zei dang khawm ti kholo rawhtu tla chu ṭih lah u .
42012005	Sikhawmsele , nan ṭih ding mi chu âu me si ka nan simh na lai ; thah nûn khawmah Gehena ah lawnh khonâk thuneitu Pathian chu ṭih u ; asi , ka nan simh na , amah tak chu ṭih u .
42012006	" Phâisenphittê panga assaria nih hen an zuar tâwn lo mazei ? Sikhawmsele , an lakah pakhat khawm Pathian nih a relh dah lo .
42012007	Nan samzâi tla tiang khawm hi rêl ver asi . Ṭih lah u ; phâisenphittê tamtak ngâk hen nan sung dauh asi .
42012008	" Chun , ka nan simh na , mi le mâika ah hawng ka ṭanhtu zawng Pathian vânmifial tla mâika ah Minung Fapa nih a ṭanh bâk lai .
42012009	Sikhawmsele , mi le mâika ah hawng ka phehtu chu Pathian vânmifial tla mâika ah pheh asi bâk lai .
42012010	" Chun , Minung Fapa simsâwitu zawng chu ngaihdam piak asi lai ; Thlarau Thenhlimh simsâwi lam chu ngaihdam piak asi lai lo .
42012011	" Chun , pumhnâk in ah mi tla , lal tla leh hotu tla mâika ah an kalpi na tikah chun , ' Zeitin me , zei thu me ka sâng lai , zei thu me ka sim lai , ' ti hen lawksawng lah u ;
42012012	a tik takah chun nan sim ding mi chu Thlarau Thenhlimh nih a nan simh na lai , " a ti .
42012013	Mi zapi lakah mi âu nih mawh Jisu sinah , " Sîntirtu , ka u sinah kan pa nih hawng kan rauh mi ro hawng ka ṭhenh bâk ding hen simh , " a ti .
42012014	Sikhawmsele , anih nih chun a sinah , " Minung , nannih tlûnah âu nih me lâirêltu ah leh sum ṭhenhtu ah hawng ka siam ? " a ti .
42012015	Chun , an sinah , " Thiamthih ule , ngarhnâk rerêng lakah chun a vêng u , neih leh siah hi minung dam san asi lo , " a ti .
42012016	Chun , an sinah tahṭhimh thu a sim le , " Minei âumawh thungâi a bâwngmal le ;
42012017	chun a ruat le , zeitin ka ti lai aw ? Ka mîm-le-fâng siahnâk ka nei lo , a ti .
42012018	Chun , tihin ka ti lai ; ka fângbâwk ka siat lai le , lian dauh hen ka sak lai le ; chunah chun ka fâng leh ka neih zawzawng ka pumh lai .
42012019	Chun , ka thlarau sinah , ' Thlarau , kum tamtak rangah neih tamtak na khawng mi hi ; a dîn le , ei hen bâr le , lâwptlo tak hen um rawh ka ti lai , a ti .
42012020	Sikhawmsele , Pathian nih a sinah , Mi â , tuzân hin na thlarau an lâk piak awt asi ; na thil timhtuah tla kha âu tâ me si lai rawh ne ? ' a ti .
42012021	" Mah rangah neih khawng hen , Pathian leiah khawng lo mi chu , chu hâwi chu asi tâwn , " a ti .
42012022	Chun , ṭhiruai tla sinah , " Churuangah ka nan simh na , Zei me ka ei lai aw ? ' ti hen nan nungnâk thu leh , ' Zei me ka fenh hen ka aih lai aw ? ' ti hen nan taksa thu lungkham lah u .
42012023	Ei ding ngâk hen nungnâk a sung dauh asi , nipuan ngâk hen taksa a sung dauh asi .
42012024	Langâk tla hi dawn nik u , fâng an tuh lo , an ât lo , pang leh fângbâwk tla khawm an nei lo ; sikhawmsele , Pathian nih a châwm ; nannih chu vâ tla ngâk hen chun nan sung-û dauh asi .
42012025	Nannih lakah lawksawng ruangah âu nih me mah dung dâwng khat hen a sap kho ?
42012026	Hi tê men nan ti kho lo mi , zeirangah me thil dang nan lawksawng tâwn ?
42012027	Tuktin pâr ṭhang zia hi ruat nik u ; rian an ṭuan lo , lâ khawm an kher lo ; sikhawmsele , ka nan simh na , Solomon a rokualnâk zawzawng hen â thuam mi men hi bang tuktîn pâr pakhat tluk khawm hen thuamh hen a um lo .
42012028	Chuvachun , mâng belh , tusûn ah nung , a thâituan ah lungthu kâ ah tih nawlh ding men Pathian nih chu tluk rak hen a thuamh chun , aw nannih lung tâwm tla ; chu ngâk chun nipuan an pêk khun na lai !
42012029	" Chun , nan ei ding tla , nan din ding tla hâwl lah u ; lawksawng hen um lah u .
42012030	Laikulh phun kip nih chubang zawzawng chu an hâwl tâwn asi ; chubang chu nan Pa nih nan herh ti a theih ko ruangah .
42012031	Amah Ram hâwl dauh u , chun chubang thil tla khawm chu a nan pêk sap na lai . "
42012032	" Murui tâwm tla , lâu lah u ; ram an pêk na mi hi nan Pa lawmhkâng tak asi .
42012033	Nan neih zawzawng zuar ule , mipâm tla sinah pêk u ; vân ah mifîr kal lonâk ah , rûlchawn nih a râwk lonâk ah chun , tangka sâwngkhâwi li kho lo tla , neih vei kho lonâk ah nan ro khawng u .
42012034	Nan ro umnâk kip ah nan thinlung khawm a um awt ruangah . "
42012035	" Nan tâisâwm sâwm zet hen , nan khâwnvâr khawm alh kumza hen um u ;
42012036	chun , mi nih an pu lâwinâk puai ei a hawng lâwi tikah inkhâr a hawng kik kâ hen , awng piak sawm kho ding hen an ngâk kumza hâwi hen um u .
42012037	An pu a hawng kal tikah ngâk kumza hen a muh na mi to-aw tla chu an thaw a suak . Thungâi tak hen ka nan simh na , anih nih chun a tâi a sâwm lai le , anmah tla buh dûm hen a totir na lai le , an eibâr a timhtuah lai .
42012038	Zân lâi ah mawh thawk tikah mawh hawng kal hen , chu hâwi hen a hawng muh chun , chu to-aw tla chu an thaw a suak lai .
42012039	Sikhawmsele , hi hi theih u , mifîr a hawng tik ding in dâwngpu nih theih sele , a vêng lai le , a in a pemhtir lai lo .
42012040	Nannih khawm râlring kumza hen um u , nanna râlring lo tikah Minung Fapa a hawng kal awt ruangah , " a ti .
42012041	Chun , Peter nih , " Lalpa , hi tahṭhimh thu hi kanmah cho ma na kan simh , mi zawzawng ma ? " a ti .
42012042	Chun , Lalpa nih , " Sum kiltu zumhkâi fing tak a pu nih a tik zawng ah an tingvo buh ṭhen piak ding hen a dawngsung tla lakah hotu ah a siam ding mi chu âu chem me si lai ?
42012043	A pu a hawng kal tikah to-aw chubang hâwi ti hen a hawng muh mi chu an thaw a suak lai .
42012044	Dik tak hen , ka nan simh na , a neih zawzawng tlûnah hotu ah a siam lai .
42012045	Sikhawmsele , chu to-aw nih chun a thinlung hen , ' Ka pu tuah a hawng tlung tuan lai loh , ' ti hen ; to-awnu tla , to-awpa tla vuak sele , din leh ei hen rî sele ,
42012046	Chu to-aw pu chu , â râlring lo ni ah , a theih lo liauah a hawng kal lai le , tan nih ah a hawng suah lai le , mi zumhkâilo tla ting hâwi a tingtir lai .
42012047	" To-aw a pu duhzia theih ko na hen râlring lo hen a pu duhzia hâwi khawm tilo mi chu vei tamtak vuak asi lai ;
42012048	sikhawmsele , a pu duhzia khawm theihlo hen , vuak tlâk rê hen thil titu chu vei tâwmtê vuak asi lai . Âuzawng tamtak an pêk mi sinah chun tamtak an êng lai ; âuzawng tamtak an kiltir mi sinah chun tam dauh an êng lai .
42012049	" Laikulh ah mei thlâk ding hen hawng ka si ; tu thawk hen kâng rawh sele ka duh a !
42012050	Sikhawmsele , baptis si ding ka nei , chu lîm lân lo chu ka thâw a pit a !
42012051	Laikulh ah remnâk lêngtir ding hen hawng kal mi hen ma nan hawng ka ruat ? Silo e , ka nan simh na , ṭhennâk lêngtir ding hen hawng kal ka si dauh !
42012052	Tu thawk hen mi panga dâwngsungkhur khat anna ṭhen lai , pathum nih panih , panih nih pathum an do lai ;
42012053	pa nih a fapa , a fapa nih a pa ; a nu nih a fanu , a fanu nih a nu ; a nînu nih a mo , a mo nih a nînu a do lai , " a ti .
42012054	Chun , Jisu nih mi zapi sin khawmah chun , " Thlang leiah sûm a zîng mi nan muh chun , ' Ruah a sûr awt , ' nan ti sawm tâwn ; chun , asi taktê .
42012055	Chun , sim thli lêng nan muh chun , ' Thâw a sâ awt , ' nan ti tâwn ; chun , asi taktê tâwn .
42012056	Nannih mi perpê tla , tual leh vân umzia khawm nan theihthiam mi , zeirangah tûliau thil umzia hi nan theihthiam lo ?
42012057	" Zeirangah me nanmah nih a dik mi chu nan ruat lo ?
42012058	Chun , lâirêltu mâika ah na tawhpi mi hen nan kal tikah kal pah hen amah lakah lîmnâk hâwl râm rawh ; asi lo chun lâirêltu mâika ah zângrah ko hen an kalpi lai le , lâirêltu nih chun mi tleih hotu an tleihtir lai le , mi tleih hotu nih chun rêng an thlâk sual lai .
42012059	Ka nan simh , lepton tê men na lîm lân lo chu , chunah mi chu na suak rîlmâl lai loh , " a ti .
42013001	Chun , chu liau tak chun âu tla mawh an hawng um le , chu tla nih chun , Galili ram ah mi , Pilat nih an thisen an Pathian sawnhnâk sa thah tla lakah a telh piak na mi thâwngthâng chu Jisu an simh .
42013002	Chun , anih nih chun an sinah , " Chu Galili ram ah mi tla chu , chu hâwi thil an tuar ruangah Galili ram ah mi zawzawng ngâk hen misual khun hen ma nan ruat ?
42013003	Si loh e , ka nan simh na , nannih khawm nan rim lo chun chu hâwi ber hen nan vei ver lai .
42013004	Chun , Siloam in sâng nih mi leiriat a denh mi khawm kha Jerusalem ah an um mi tla ngâk hen misual khun si hen ma nan ruat ?
42013005	Si loh e , ka nan simh na , nannih khawm nan rim lo chun chu hâwi ber hen nan vei ver lai , " a ti le , a sâng .
42013006	Chun , hi tahṭhimh thu hi Jisu nih a sim le : " Âu nih mawh grep dûm ah theipi a phun mi pakhat a nei le ; chun , a kûng ah chun a rah a hawng hâwl le , pakhat khawm a tawng lo .
42013007	Chun , grep dûm zauhtu sinah , ' Zauhnik , kum thum sung hin hi theipi kûng ah hin a rah ka va hâwl tâwn le , pakhat khawm ka tawng lo ; hâu ko ; zeirangah mun luah tak hen a um kumza ? ' a ti .
42013008	Chun , anih nih chun a sinah , ' Pu , tu kum tal hi um sele , kulh dak hen ka chawh lai le , êk hen ka vurh lai rih le ;
42013009	chu tikah a rah chun a ṭha lai , a rah lo lam chun hâu ko , ' " a ti .
42013010	Chun , Dinhni ah Jisu nih chun pumhnâk in pakhat ah a sîntir na .
42013011	Chun , kum leiriat khuri vuanh chak lo rivei nunau pakhat a um ; chu minung chu a kûn kumza le , amah lung hen chun ding ziar hen a dîr kho lo .
42013012	Chun , Jisu nih a muh kâ hen a kawh le , a sinah , " Nunau , na chaklonâk nih chun a nan thlah rawh , " a ti .
42013013	Chun , a tlûnah a kut a thâng le , chun , zeikarlo ah a ding chawlh le , Pathian a sawr rawh .
42013014	Chun , Jisu nih Dinhni ah a damh ruangah pumhnâk in hotu chu a thinthawk le , mi zapi chu a sawnh le , an sinah , " Minung rianṭuannâk ding ni ruk a um khateh ; chu karah chun hawng ule , a damhtir u , Dinhni ah hawng lo hen , " a ti .
42013015	Lalpa lam nih chun a sinah , " Nannih mi perpê tla , Dinhni ah mah chawpê mawh sanatung mawh a râwl einâk ah mi sût hen tî din ding hen nan kalpi chiau tâwn lo ma ?
42013016	Hi nunau hi Abraham fanu asi mi , Setan nih kum leiriat a phuar kumza mi hi Dinhni ah hi minung phuarnâk hi sût piak lo zia masi ? " a ti le , a sâng .
42013017	Chubang tla chu a sim liauah a mêlma tla zawzawng chu an ningzâk le , mi zapi lam chu a thil rokual ti zawzawng ruangah anna lâwm ver .
42013018	Chuvachun , anih nih chun , " Pathian Ram chu zei hâwi mesi ? Zei hen me ka tahṭhimh lai ?
42013019	Anṭam chî mal khat mi nih a lâk le , a dûm ah a vawrh mi hâwi chu asi : chu chu a hawng kho le , thing a hawng si le , chung zuang va tla chu a ṭeng tla ah chun an riak , " a ti .
42013020	Chun , Pathian Ram chu zei hen me ka tahṭhimh lai ? a ti nawlh .
42013021	Thilnu nunau nih a lâk le , sangvut seah thum a ektê hen a runh ver tiang hen phûm hâwi chu asi , " a ti .
42013022	Chun , anih nih chun sîntir vima hen , Jerusalem lei fûk hen , khuapi leh khuatê a pal vima .
42013023	Chun , mi âu nih mawh a sinah , " Ruangsuah tla chu tâwmtê ma an si ? " a ti . Chun , anih nih chun an sinah ,
42013024	" Kawtkâ bî ah chun lût tum râm u ; ka nan simh na , mi tamtak nih lût an tum lai le , an lût kho lai loh .
42013025	In dâwngpu a thawk hen , in a khâr nûnah chun , nannih lênglei ah dîr hen , ' Lalpa in hawng kan awnh , ' ti hen , inkhâr nan hawng kik tikah anih nih : ' Kha zei lei mi me nan si ka nan theih na lo ; ' ti hen a nan sâng na lai :
42013026	chu tikah chun , nannih nih , ' Na mitmuh khawmah kan din hen kan ei rawh khateh ; kan zâwllâi tla khawmah na sîntir tâwn khateh , ' nan ti teh lai .
42013027	Chun , anih nih , ' Ka nan simh na , kha zei lei mi me nan si ka nan theih na lo ' nannih thilsual ti zawzawng tla : ka sinah mi kal ver u , ' a ti teh lai .
42013028	Abraham , Isak leh Jakob leh khuavâng zawzawng tla chu Pathian Ram ah um mi nan muh hen , nannih lênglei ah suah nan si tikah , chunah chun ṭap leh hachang rial a um lai .
42013029	Chun , sak leh thlang , sim leh mar thawk hen an hawng kal lai le , Pathian Ram ah an hawng to lai .
42013030	Chun , ngâinik u , madungchem tla khawm masachem ah um ding mi an um le , masachem tla khawm madungchem ah um ding an um , " a ti .
42013031	Chu liau takah chun Farisai âu tla mawh an hawng kal le , a sinah , " Suak le , hinah mi hi kal rawh ; Herod nih thah ding an awt asi , " an ti .
42013032	Chun , anih nih chun an sinah , " Chu kâwlui sinah chun hi thu hi va sim u ; ngâi rawh , tusûn khawmah thâi khawmah khuri tla ka nar lai le , nganfâk tla khawm ka damh lai le , kip ah ka lîm lai .
42013033	Zeikhawm si sele , tusûn khawmah , thâi khawmah , kip khawmah ka kal vima ding asi ; Jerusalem ah lo chun khuavâng thih kho asi lo , " a ti .
42013034	" Aw , Jerusalem ! Jerusalem ! khuavâng tla thahtu , na sinah Pathian nih a hawng fial mi tla lung hen thi thlap sehtu , ârpinu nih a fa tla a thla tangah a khurh hâwi hen na fa tla vei zeizat me khurh ka tum mi kha ! Sikhawmsele , na duh lo .
42013035	Zauhnik , nan in chu a karo hen an mâk piak na rawh . Ka nan simh na , ' Lalpa min hen a hawng kal mi chu a thaw a suak , ' nan ti lân lo chu , nan ka muh lai lo rawh , " a ti .
42014001	Chun , Dinhni ah Farisai hotu pakhat in ah buh ei ding hen a kal mi chu an thlingthlâk ko le ,
42014002	chun , a mâika ah chun damlo a phing mi âumawh a um .
42014003	Chun , Jisu nih Dân sîntirtu leh Farisai tla chu a sawnh na le , an sinah , " Dinhni ah damh a thiang ma thiang lo ? " a ti .
42014004	Annih lam chu an dâisip . Chun , anih nih chun damlo chu a tleih le , a damh le , a kaltir rawh .
42014005	Chun , an sinah , " Nannih lakah nan sanatung mawh nan chawpê mawh tikhur chawh ah tlâ sele , Dinhni ah khawm âu me nûk hen suah lo lai ? " a ti .
42014006	Chubang chu an sâng kho fâwn lo .
42014007	Chun , an mi sâwm tla nih tophah ṭha chem an thîm zia Jisu nih a muh le , an sinah tahṭhimh thu a sim :
42014008	" Lâwinâk puai ei ding hen âu nih mawh a nan sâwm tik chun tophah ṭha chem ah to lah ; chu hâwi asi lo chun nangmah ngâk hen milian dauh a sâwm lebang lai le ,
42014009	chun a nan sâwmtu nih chun , ' Hi minung tonâk ding hi kianh , ' a nan ti lai ; chun nang ningzak tak hen tophah ṭha lo chem ah to nawlh ding ṭung ko na si .
42014010	An sâwm tik chun tophah ṭha lo chem ah va to rawh ; chuvachun , a nan sâwmtu a hawng kal tikah na sinah , ' Kâwi , tophah ṭha dauh ah to rawh , ' a nan ti lai . Chun , buh na dûmpi na mi tla mitmuh ah chawnglawmh hen na um lai .
42014011	Â sung-û tir mi zawng an nâu lai le , â nâutir mi chu chawnglawmh hen an um lai , " an sinah a ti .
42014012	Chun , a sâwmtu sinah khawm chun , " Sûn ah mawh , zân ah mawh puai na tuah tikah na kâwi tla , na unau tla , na rualsia tla , na zâwlbâwm minei tla chu sâwm lah ; chu lo chun an sâwm bâk lai le , an rulh nawlh kher lai .
42014013	Puai na tuah tik chun mipâm tla , suaksual tla , kekhêng tla , mitchâw tla , sâwm dauh na .
42014014	Chun , chubang nih chun an rulhnâk ding an nei lo ruangah na thaw a suak lai ; mi rep tla thawknawlh tikah Pathian nih a rulh na awt ruangah , " a ti .
42014015	Chun , buh a dûmpi mi âu nih mawh chubang thu chu a theih le , Jisu sinah , " Pathian Ram ah buh ei ding mi chu a thaw a suak , " a ti .
42014016	Chun , Jisu nih chun a sinah , " Mi âu nih mawh zân ah puai rokual tak hen a tuah le , mi tamtak a sâwm le ;
42014017	chun , a ei tikah chun a mi sâwm tla sinah , ' Hawng kal u rawh , tuah zeizawng tuah thluh asi rawh , ti ding hen to-aw a fial .
42014018	Chun , an ektê hen bang ver hen phelhsawlhnâk an siam ver . A masachem nih a sinah , ' Lo ka châwk le , zauh ding hen ka kal a herh asi ; zângfah hen ngaihdam hawng ka deih piak , ' a ti .
42014019	Chun , midang nih , ' Chawpê bawp nga ka châwk le , a sia a ṭha zauhfiang ding hen ka kal awt , zângfah hen ngaihdam hawng ka deih piak , ' a ti .
42014020	Chun , midang nih , Nupi ka nei rawh le , churuangah ka hawng kho lo , ' a ti .
42014021	" Chun , to-aw nih chun a pu sinah chubang zawng chu a simh le , chun in dâwngpu chu a thinthawk le , a to-aw sinah , ' Suak le , zâwllâi tla ah , a kenpak tla ah kal rereh le , mipâm tla , suaksual tla , mitchâw tla , kekhêng tla hinah hawng put na , ' a ti .
42014022	Chun , to-aw nih chun , ' Pu , thu na ka pêk mi hâwi khan ka ti le , sikhawmsele , mun a lâwng nget rih , a ti .
42014023	Chun , a pu nih to-aw sinah chun , ' Suak le , lampi tla ah , khuavâu tla ah kal le , ka in khat ding hen hawng kaltir râm na rawh .
42014024	Ka nan simh asi , mi ka sâwm mi tla nih khan pakhat khawm nih ka puai an ei lai loh a ti , " a ti .
42014025	Chun , mi zapi tla cherkhet a sinah an hawng kal bâk , chun anih chu â hawi le , an sinah ,
42014026	" Âuzawng ka sinah hawng kaltu nih chun a pa le , a nu le , a nupi le , a fa le , a unau le , a farnu le , amah nungnâk khawm a hua lo chun ka ṭhiruai asi kho lai lo .
42014027	Âuzawng mah kraws put hen hawng ka zûl lo mi vial chu ka ṭhiruai asi kho lai loh .
42014028	" Nan lakah âuzawng nih in sâng sak tum ule , a tîrah to hen , sak dihnâk khawp sum nan nei le neilo theih ding hen a man zat ding âu nih me a sût lo lai ?
42014029	Chu hâwi asi lo chun , lung phun zet rawh hen a sak dih kho lo chun a zauhtu zawng nih ,
42014030	' Hi minung nih hin a dirh thlap le , a sak dih kho fâwn lo , ti hen an nihsanh sual lai .
42014031	" Chun , lalchem âu nih me lalchem dang do ding hen a kal awt ah , a tîrah to hen , minung sîng nih hen amah do ding a hawng kal mi chu , minung sîng hen a tâwn ngam awt le awt lo a thlûk tâ lo lai ?
42014032	Chu hâwi asi lo âwk leh , lalchem dang chu lât tak hen a um liauah remnâk lei thu thutiam deih ding hen rêl a fial lai .
42014033	Chu hâwi ber hen , nan lakah hin âuzawng a neih zawzawng kaltâk lo mi vial chu ka ṭhiruai asi kho lai loh , " a ti .
42014034	" Chitê hi a ṭha , sikhawmsele , chitê khawm a dâwng chun , zei hen an altir nawlh lai ?
42014035	Tual rangah khawm a ṭha lai lo , chun churtirnâk rang khawmah a ṭha lai loh . Mi nih a lawnh ko tâwn . Âuzawng theihnâk ding hen nâ nei nih chun theih seh , " a ti .
42015001	Chun , siah khawlhtu tla leh misual tla zawzawng nih a thu theih ding hen a kiangah an hawng fûk .
42015002	Chun , Farisai tla leh Dân sîntirtu tla nih chun , " Hi minung nih hin misual tla a kawmh le , an sinah lebang buh a ei tâwn , " ti hen an chipchiar .
42015003	Sikhawmsele , anih nih chun an sinah hi tahṭhimh thu hi a sim :
42015004	" Nan lakah âuzawng nih dawrâ zâ nei sele , chu lakah pakhat tlâu sele , ramkaro ah sâwmkua leh pakua chu mâk hen , a tlâu mi chu a tawng lân lo chu âu nih a hâwl lo lai ?
42015005	Chun , a tawng nawlh chun lâwm tak hen a liang ah a put tâwn .
42015006	Chun , in a tlung kâ hen a hâwi tla leh a zâwlbâwm tla a pumh le , an sinah , ' Hawng ka lawmhpi u , ka dawrâ tlâu kha ka tawng nawlh rawh , ' a ti tâwn .
42015007	Ka nan simh na , chu hâwi ber hen mi rep sâwmkua leh pakua rim ding neilo tla ngâk hen chun misual pakhat a rim mi tlûnah hin vân ah lâwmnâk a um dauh lai . "
42015008	" Asi lo leh , nunau pakhat nih dragma parâ nei hen pakhat tlâu sele , khâwnvâr kaih hen , in phiat hen , a tawng lân lo chu chiamchariamtê hen âu me hâwl lo lai ?
42015009	Chun , a tawng nawlh chun a hâwi tla leh a zâwlbâwm tla a pumh na le , ' Hawng ka lawmhpi u , ka dragma tlâu kha ka tawng nawlh rawh , ' a ti tâwn .
42015010	Ka nan simh na chu hâwi ber hen Pathian vânmifial tla lakah chun misual pakhat a rim mi tlûnah anna lâwm tâwn asi . "
42015011	" Chun , mi âu nih mawh fapa panih a nei .
42015012	A ngâksia dauh mi nih chun a pa sinah , ' Pa , ro ka tingvo hawng ka pêk , ' a ti ; chun a sum chu an sinah a ṭhen rawh .
42015013	Chun , ni sâwtlotê ah â fapa a ngâksia dauh mi nih chun a tingvo a khawmh hep le , ram lât takah a kal . Chunah chun nuam tuktarâi hen a um le , a sum chu a veih salam rawh .
42015014	Chun , a veih hep kâ hen chu ram ah chun pâm thungâi a hawng tlung le , ei ding a sam rawh .
42015015	Chun , chu ram ah mi pakhat sinah a va a dawr le ; chu nih chun vawk râwl pêk ding hen a lo leiah a fial .
42015016	Chun , zeilo kâwng vawk nih an ei mi tla chu thungâi ei bâk ding a duh ; âukhawm nih zeikhawm an pêk lo ruangah .
42015017	Chun , â theihfiang kâ hen , ' Ka pa sinah lawh a kal mi tla buh ei châwk lo nei an tam tam hen , keimah lehlam chu hinah sungvâng hen ka thi awt ko rawh !
42015018	Ka thawk lai le , ka pa sinah ka kal lai le , a sinah , Pa , Pathian lakah leh nangmah mitmuh hen thil ka sual ; na fapa si tlâk ka si lo rawh .
42015019	Na sinah lawh a kal mi pakhat hâwi hen hawng ka siam rawh ka ti lai , ' a ti .
42015020	A thawk le , a pa sinah a kal rawh . " Chuvachun , lât takah a um liauah a pa nih a muh le , thungâi a siherh le , a fûk phêt le , an ir anna tawnh le , a châwchawk chiam .
42015021	Chun , a fapa nih a sinah , ' Pa , Pathian lakah leh nangmah mitmuh hen thil ka sual ; na fapa si tlâk ka si lo , a ti .
42015022	Sikhawmsele , a pa nih chun a to-aw tla sinah , Puan ṭha chem kha hawng put rereh ule , aihtir u ; a kut ah pizung leh a kezaphah ah pheikawk bunhtir u .
42015023	Chawpê fa bit tak kha hawng put ule , thah u , lâwm tak hen kan ei lai .
42015024	Hi ka fapa hi a thi le , a hawng nung nawlh rawh asi hi ; a tlâu le , kan tawng nawlh rawh asi hi , ' a ti . Chun , lâwm tak hen an um rawh .
42015025	" Sikhawmsele , a fapa a upa dauh mi chu lo ah a um le , chun in a hawng tlung bâiah zeilo tum hâu leh lâm hâu a theih rawh .
42015026	Chun , to-aw pakhat a kawh le , ' Chu ! Chu ! zei me si rawh ? ' ti hen a deih .
42015027	Chun , anih nih chun a sinah , ' Na nau a hawng tlung le , him tak hen a muh ruangah na pa nih chawpê fa bit tak kha a thah asi , a ti .
42015028	Chun , a thin a thawk le , a lût duh lo rawh . Chun , a pa a hawng suak le , a lêm .
42015029	Sikhawmsele , anih nih chun a pa sinah , ' Ngâi rawh , kum hi tiang hi na rian ka nan ṭuan piak le , na thu tâ nih ka êl dah lo ; ka hâwi tla hen lâwmnâk ka siam dingah kêl fatê khawm na ka pêk lo .
42015030	Sikhawmsele , hi na fapa â zuar mi nunau sinah na sum veih heptu hi a hawng kâ hen amah rangah chawpê fa bit tak kha na va thah piak rih , ' a ti le , a sâng .
42015031	Chun , anih nih chun a sinah , ' Ka fapa , ka sinah um kumza mi na si lo mazei , ka neih zawzawng hi na tâ asi .
42015032	Lâwptlo tak hen kan um ding asi , hi na nau hi a thi le , a hawng nung nawlh rawh ; a tlâu le , kan tawng nawlh rawh asi hi , ' " a ti .
42016001	Chun , Jisu nih a ṭhiruai tla sinah , " Minei âu nih mawh sum kiltu a nei le , chu nih chun sum a veih salam piak leikângah a sinah an phiar .
42016002	Chun , anih nih chun amah chu a kawh le , a sinah , ' Na thu ka theih mi hi zei zia mesi ? Na sum zauhkhenh thâwngthâng hawng ka rîn piak ver rawh ; tu ri hen sum kiltu ah na um kho lai lo rawh , ' a ti .
42016003	Chun , sum kiltu nih chun a thinlung hen , ' Ka pu nih ka sum kil a ka phelh awt mi hi zeitin ka ti lai aw ? Tual chawh tâ nih ka huam lo , kutdawnh tâ nih ka ningzàk fâwn .
42016004	Sum kil a hawng ka phelh tikah an in ah an hawng ka umtir khonâk ding hen ka ti ding dân ka theih rawh , a ti .
42016005	" Chun , a pu sum battu tla chu a kawh khap na le , a masachem sinah chun , ' Ka pu sinah zeizat na bat ? ' a ti . Anih nih chun ,
42016006	' Bat zakhat rih oliv sariak , ' a ti . Chun , anih nih chun a sinah , ' Na lasui lâk le , to rereh le , sâwmnga rîn rawh , ' a ti .
42016007	Chun , midang sinah , ' Nang zeizat na bat ? ' a ti . Anih nih chun , ' Fâng kor sâng khat , ' a ti . Chun , anih nih chun a sinah , ' Na lasui lâk le , zariat rîn rawh , ' a ti .
42016008	" Chun , a pu nih chun sum kiltu replo chu ti dân a thiam ruangah a sawr rawh le , chêu fa tla ngâk hen hi laikulh fa tla hi anmah san chun an fing dauh asi .
42016009	" Chun , ka nan simh na , sum telê hen nan rangah hâwi tla siam u ; sum a veih tikah zungzâl umnâk ah chun an umtir na nâk ding hen .
42016010	Âuzawng tâwmtê lakah zumhkâi chu tamtak lakah khawm zumh a kâi tâwn , âuzawng tâwmtê lakah zumhkâilo mi chu tamtak lak khawmah zumh a kâilo tâwn asi .
42016011	Sum telê lakah men zumh nan kâilo chun âu nih me sum tak chu an kiltir na lai ?
42016012	Midang lak men ah zumh nan kâilo chun nanmah tâ chu âu nih me an pêk na lai ?
42016013	To-aw âukhawm nih hotu panih rian a kêp kho lo ; pakhat hua hen pakhat a duh lai , asi lo leh pakhat ṭanh hen pakhat a zauhnawmh lai . Pathian leh sum rian nan ṭuan kêp kho lai loh , " a ti .
42016014	Chun , Farisai , tangka sunhsaktu tla nih chun chubang thu zawzawng an theih le , an nihsanh .
42016015	Chun , anih nih chun an sinah , " Minung mitmuh ah a reptir mi cho nan si , sikhawmsele , Pathian nih nan thinlung a theih ; minung lakah chawnglawmhnâk chu Pathian mitmuh hen nâwm tak asi .
42016016	" Dân leh khuavâng tla thu chu Johan a hawng um tiang khan a um le ; chu thawk chun Pathian Ram Thâwngthâng Ṭha an sim le , mikip zângran ko hen an lût chiau .
42016017	Sikhawmsele , Dân thu rîn zek tê tlâu ngâk chun vân leh laikulh tlâu a awl dauh lai . "
42016018	" Âuzawng nupi mâk hen nupi dang neitu zawng chu ṭângdang a pawmtâk asi ; âuzawng mi nupi mâk umpitu zawng chu ṭângdang a pawmtâk asi :
42016019	" Chun , minei âumawh a um . Puan senduk leh puan mangṭhia â aih le , nisiar nuam ti tak hen a um tâwn .
42016020	Chun , a min Lazar kutdawnh pakhat mâ hen a khat phak mi kawtkari ah an siah tâwn le ,
42016021	minei dawhkân ah mi thawk hen ei mi neknâwi tlâ mi tla chu ei a duh le ; ui tla nih chun a mâ tla an liak piak tâwn .
42016022	" Chun , kutdawnh chu a thi le , vânmifial tla nih an put le , Abraham ṭângkâ ah an siah . Minei khawm chu a thi le , phûm hen a um rawh .
42016023	Chun , mithi khua ah chun nganfâk tuar rerêng hen a um le , a vân a tâu le , lât takah Abraham ṭângkâ ah Lazar um mi a muh rawh .
42016024	Chun , a âu le , ' Pu , Abraham , hawng ka zângfah le , Lazar kha hawng fial , a kutdawng pâr tî ah chinh sele , ka lei daihnâk ding hen ; meialh ah hin thungâi ka hamh asi , a ti .
42016025	" Sikhawmsele , Abraham nih , Ka fapa , nangnih na dam liau khan thil ṭha na ting le , chu hâwi ber hen Lazar nih thil ṭha lo â ting mi kha theih rawh ; sikhawmsele , tuah anih chu hinah lungngam tak hen a um le , nang lam chu na hamh makha .
42016026	Hi lo khawm ah , hi thawk hen nan sinah kal duh tla chu an kal kho lonâk ding hen leh âukhawm kha thawk hen kan sinah an hawng kho lonâk ding hen kannih leh nannih karah hin tual kak thûk tak an siam asi , ' a ti .
42016027	Chun , anih nih chun , ' Asi chun , anih chu ka pa in ah fial ding hen ka nan ngiar .
42016028	Unau panga ka nei ruangah ; hi nganfâknâk mun ah hin an hawng kal lebang lai , semsê ngâi tak hen simh na seh , ' a ti .
42016029	" Abraham lam nih chun , Mosi leh khuavâng tla an nei khateh ; anmah thu ngâi na seh , a ti .
42016030	Chun , anih nih chun , ' Pa Abraham , silo , mithi lakah mi ngelchel an sinah va kal sele an rim lai , a ti .
42016031	Chun , anih nih chun a sinah , Mosi leh khuavâng tla thu an ngâilo chun âumawh a thi mi thawknawlh khawmsele an lung lêm lai lo , ' " a ti .
42017001	Chun , Jisu nih a ṭhiruai tla sinah , " Tlûknâk tla hi um lo kho asi lo , sikhawmsele , tlûknâk umtirtu tlûn chu a pit !
42017002	Hi bang mi mê tla lakah pakhat khawm tlûktir ngâk chun a tlûktirtu ngâwng ah fâng rialnâk lung awihtir hen tisumsumriat ah thlâk sele a rangah a ṭha dauh lai .
42017003	Thiamthih u ! " Na unau nih thil a sual chun , nun simh rawh ; chun â sîr chun ngaihdam rawh .
42017004	Ni khat ah na tlûnah vei sarih thil sual hen , vei sarih , ' Ka sîr , ' ti hen , nangmah leiah a hawng âwn chun na ngaihdam ding asi , " a ti .
42017005	Chun , ṭhiruai tla nih chun Lalpa sinah , " Kan lungnâk pungtir , " an ti .
42017006	Chun , Lalpa nih chun , " Anṭam chî fang khat hâwi lungnâk nan nei chun , hi theipi kûng sinah hin , ' Hawng a phâwi le , tisumsumriat ah va a phun , nan ti lai le , nan thu a âwi ko lai . "
42017007	" Sikhawmsele , nannih lakah âuzawng nih tual nâwn hen mawh dawrâ vêng hen mawh to-aw nei ule , a hawng tlung kâ hen , ' Buh ei hawng a dawmh sawm , ' âu nih nan ti lai ?
42017008	' Ka ei ding hawng ka tuah piak le , na tâi sâwm le , ka din leh ka ei dih lân lo chu hawng ka bul ; chu nûnah chun nang na din hen na ei lai , âu nih ti dauh lo lai ?
42017009	Nan thu hâwi hen a ti ruangah nan to-aw sinah lâwmthu nan sim dah mazei ?
42017010	Chu hâwi ber hen nannih khawm nih nan sinah thupêk zawzawng hâwi hen nan ti nûnah , to-aw salam kan si , kan ti ding mi rêng asi , ' ti u , " a ti .
42017011	Chun , Jerusalem ah an kal awt ah , Samari leh Galili ram chu a lanh .
42017012	Khua zeimawh ah a lût awt liauah mi phâr parâ nih an tawng . Chu tla chu lât takah an dîr le ,
42017013	chun hâu fâk tak hen , " Jisu ! Sîntirtu ! hawng kan siherh , " an ti .
42017014	Chun , anih nih chun chu chu a muh rawh chun an sinah , " Bâwlpu tla sinah va a zauhtir u , " a ti . Chun , an kal liauah chun an thiang chawlh rawh .
42017015	Chun , an lakah pakhat nih a dam tih â theih kâ hen hâu fâk tak hen Pathian sawr bû hen a kîr nawlh rawh .
42017016	Chun , Jisu kê bul ah a bawkbukhup le , a lâwmthu a sim . Chu minung chu Samari mi asi ngengê .
42017017	Chun , Jisu nih a sâng le , " Mi parâ kha nan thiang rawh silo ma ? Pakua tla kha zeiah ?
42017018	Pathian sawr ding hen hawng kîr nawlh mi lakah , hi ram dang mi cho lo hi , âukhawm nih an tawng lo masi ? " a ti .
42017019	Chun , a sinah , " Thawk le , kal rawh , na lungnâk hi na dam phah asi , " a ti .
42017020	Chun , Farisai tla nih Pathian Ram a hawng tlung tik ding an deih ruangah an sinah , " Pathian Ram chu muh kho hen a hawng tlung lo .
42017021	' Zauhnik , hinah hi , ' mawh ' Khinah khi , ' mawh khawm an ti lai loh . Ngâinik u , Pathian Ram chu nan lakah a um asi , " a ti le , a sâng .
42017022	Chun , ṭhiruai tla sinah chun , " Minung Fapa dam liau ni tla hi ni khat tal nan muh duh ni a um teh lai , sikhawmsele , nan muh lai lo rawh .
42017023	Chun , nan sinah , ' Zauhnik u , khinah khi , zauhnik u , hinah hi , ' an ti na lai . Kal lah ule , annih chu zûl lah u :
42017024	Kâwlkil khatlei dawmh thawk hen khatlei dawngh tiang mîmthlâ a lek le , kâwlkil khatlei tiang a chêu hâwi khan Minung Fapa hi a hawng nawlh ni ah a um awt asi .
42017025	Sikhawmsele , chu lânah chun thil tamtak a tuar ding asi , chun tusan minung tla duhlo hen a um ding asi .
42017026	Chun , Noa dam liauah thil umzia hâwi khan , Minung Fapa a hawng kal nawlh ni ah khawm a um bâk lai .
42017027	Noa chu lawng ah a lût le , buanso a hawng tlung le , an ektê hen a thah ver na ni kha a tlung lân lo chu an din hen an ei le , nupi pasal anna um tâwn .
42017028	Chu hâwi ber hen , Lot dam liauah a hawng um ; an din hen an ei le , an châwk hen an zuar le , an chîng le , an sak tâwn .
42017029	Sikhawmsele , Sodom khua thawk hen Lot a suak ni ah chun vân thawk hen mei leh kât a sûr le , an ektê hen a thah ver na .
42017030	Chu hâwi ber hen Minung Fapa hi a hawng a langh ni ah chun a um lai .
42017031	" Chu ni ah chun âuzawng a sum in sungah um hen , amah in tlûnah a um mi chu lâk ding hen ṭum lah seh ; chun lo ah um mi chu tlung lah seh .
42017032	Lot nupi theihkumza u .
42017033	Âuzawng a nungnâk hum tumtu nih chun a thlâu lai le , âuzawng a nungnâk thlâutu nih chun a hum lai .
42017034	Ka nan simh na , chu zân ah chun ihkhun pakhat ah minung panih it mi an um lai le , pakhat chu lâk hen a um lai le , pakhat chu mâk hen a um lai .
42017035	Nunau panih fâng rial hen an um lai le , pakhat chu lâk hen a um lai le , pakhat chu mâk hen a um lai , " a ti .
42017036	Lo ah mi panih an um lai le , pakhat chu lâk hen a um lai le , pakhat chu mâk hen a um lai .
42017037	Chun , a ṭhiruai tla nih chun a sinah , " Lalpa , zeiah me ? " an ti le , an sâng . Chun , Jisu nih chun an sinah , " Ruak umnâk zawngah ruaklâwmmû tla khawm anna pûm lai , " a ti .
42018001	Chun , lungdawng lo hen thla an cham kumza ding asi ti theihnâk ding hen ṭhiruai tla sinah tahṭhimh thu a sim :
42018002	" Zei khua ah mawh lâirêltu pakhat a um le , chu nih chun Pathian a ṭih lo le , minung khawm a sunhsak lo .
42018003	Chun , chu khua ah chun numei pakhat a um le , anih chu , ' Ka leido lakah phû hawng ka lâk piak , ti hen a sinah a kal kumza .
42018004	Chun , sâwt tak a duh lo le ; sikhawmsele a nehnûn ah chun a thinlung hen , ' Pathian ṭihlo hen minung sunhsak lah khawmsele ,
42018005	hi numei nih hin a ka nawktir ruangah a phû ka lam piak lai , chu lo chun a hawng kal nget lai le , a hawng ka hamhtir lai , ' a ti , " a ti .
42018006	Chun , Lalpa nih , " Lâirêltu replo thusim chu theih u .
42018007	An lakah a dawnh rih khawmsele a mi thîm , a sûn a zân hen amah kawhtu tla phû chu Pathian nih a lam piak lai lo ma ?
42018008	Ka nan simh na , an phû a lam piak sawm lai . Sikhawmsele , Minung Fapa hi a hawng kal tikah chun laikulh ah hin lungnâk a hawng muh lai mazei ? " a ti .
42018009	Chun , mi rep a ruat hen , midang zawzawng zauhnawmh tâwntu âu tla mawh sinah chun hi tahṭhimh thu khawm hi Jisu nih a sim :
42018010	" Mi panih Pathian Biakin ah thlacham ding hen an kal le ; pakhat chu Farisai asi le , pakhat chu siah khawlhtu asi .
42018011	" Farisai chu a dîr le , amah lâwng hen hi hâwi hen thla a cham : ' Pathian , midang hâwi hen lêp mang le , replo le , ṭângdang pawmtâktu ka si lo ruangah leh hi siah khawlhtu hâwi khawm hi ka si lo ruangah na tlûnah ka lâwm .
42018012	Dinhni kar khat kipah vei nih buh ka ngei tâwn , ka nei mi zawng parâ lû ah pakhat ka pêk tâwn , a ti .
42018013	" Siah khawlhtu lam chu lât takah a dîr le , vân lei khawm a zauh ngam lo . ' Pathian , kei misual hi hawng ka zângfah , ' ti hen , a ir rerêng a chumh .
42018014	Ka nan simh na , a masa ngâk hen chu minung chu mawh lo dauh hen a in ah a lâwi rawh . A sung-û tir mi zawng an nâu lai le , â nâutir mi chu chawnglawmh hen an um lai , " a ti .
42018015	Chun , mi zeimaw mi nih an fasêm tla tlûnah kut thâng ding hen Jisu sinah an hawng put . Ṭhiruai tla nih chun chu chu an muh kâ hen an fâi na .
42018016	Sikhawmsele , Jisu nih annih chu a kawh na le , " Ngâksia tetê ka sinah hawng kaltir ule , nar lah u ; Pathian Ram chu hi bang minung tla tâ asi ruangah .
42018017	Thungâi tak hen ka nan simh na , âuzawng Pathian Ram chu ngâksiatê nih a lawmh hâwi hen lawmh lotu zawng a sungah an lût lai lo , " a ti .
42018018	Chun , hotu âu nih mawh Jisu sinah , " Sîntirtu ṭha , zungzâl nungnâk ting ding hen zeitin ka ti lai ? " ti hen , a deih .
42018019	Chun , Jisu nih a sinah , " Zeirangah ṭha na ka ti ? Mi pakhat cho lo chu âukhawm ṭha an um lo , chu chu Pathian asi .
42018020	Thupêk tla na theih khateh , ' Ṭângdang pawmtâk lah , fîr lah ; phiar lah , na nu leh na pa chawnglawmh rawh ; ti tla hi , ' " a ti .
42018021	Chun , anih nih chun , " Chubang thu zawzawng chu ka ngâksiatê thawk hen ka zâwt vima tâwn , " a ti .
42018022	Chun , Jisu nih chu chu a theih rawh chun a sinah , " Tu khawmah kâng khat na bat ; na neih zawzawng zuar le , mipâm tla sinah ṭhen , chuvachun vân ah ro na nei lai ; chun , hawng kal le , hawng ka zûl , " a ti .
42018023	Anih lam nih chun chubang thu chu a theih rawh chun thungâi a zûr le , thungâi a nei ruangah .
42018024	Chun , Jisu nih amah chu a zauh le , " Mi nei tla chu Pathian Ram ah lût a har awt a !
42018025	Mi nei Pathian Ram ah lût ngâk hen sangâwngsâu ṭhim kua lakah lût a awl dauh asi , " a ti .
42018026	Chu chu theihtu tla nih chun , " Asi chun âu me ruangsuak kho lai ? " an ti .
42018027	Anih lam nih chun , " Minung ti kholo mi Pathian nih chun a ti kho asi , a ti .
42018028	Chun , Peter nih , " Zauhnik , kannih nih kan in leh kan lo kaltâk hen ka nan zûl ko rawh , " a ti .
42018029	Chun , Jisu nih chun an sinah , " Thungâi tak hen ka nan simh na , âuzawng Pathian Ram ruangah a in mawh , nupi mawh , unau tla mawh nu leh pa mawh , fa tla mawh kaltâk mi zawng chu ,
42018030	tu dam kar lîlâ ah hin chu ngâk a tam dauh tawng lo ding âukhawm an um lo , tik hawng tlung ding mi lakah zungzâl nungnâk hen , " a ti .
42018031	Chun , leinih tla chu a dang hen a kalpi na le , an sinah , " Ngâinik u , Jerusalem ah kan kal awt hi ; khuavâng tla thurîn zawzawng kha Minung Fapa tlûnah hin a tlung lai .
42018032	Phundang tla sinah an pêk lai le , nihsuak siamnâk ah an mang lai le , ningzakkâi tak hen an siam lai le , chil an sah lai .
42018033	Chun , an vuak lai le , an thah lai le , chun ni thum ni ah a thawknawlh lai , " a ti .
42018034	Chun , chubang thu rerêng chu a ngaihnâk an theih lo ; chun thusim chu an lakah thuh hen a um le , zei me a sim ti khawm an theih lo .
42018035	Chun , Jisu chu Jeriko a tlung awt ah , mitchâw âumawh lam vâu ah kutdawnh hen a to .
42018036	Chu nih chun mi zapi kal hâu a theih le , " Zei me si ? " ti a deih .
42018037	Chun , annih nih chun Nazaret Jisu a kal asi ti an simh .
42018038	Chun , anih chu " Jisu , David Fapa , hawng ka zângfah rawh , " ti hen a âu rawh .
42018039	Chun , a mâi masa mi nih chun dâisip ding hen an fâi le , sikhawmsele anih chu , " David Fapa hawng ka zângfah rawh , " ti hen a âu dadauh .
42018040	Chun , Jisu a dîr le , a sinah hawngpi ding thu a pêk le , chun a kiangah an hawng tleng rawh chun ,
42018041	" Na lakah zeitin an ti piak sele na ka duh ? " a ti le , a deih . Chun , anih nih chun , " Lalpa , muh kho ka duh , " a ti .
42018042	Chun , Jisu nih a sinah , " Muh kho rawh ne , na lungnâk hi na dampi asi , " a ti .
42018043	Chun , zeikarlo ah a muh sawm le , Pathian sawr bû vima hen amah chu a zûl rawh ; chun mi zawzawng nih chun an muh rawh chun Pathian an sawr .
42019001	Chun , Jisu Jeriko ah a lût le , a lan awt .
42019002	Chun , minung pakhat a min Zakai a um le , chu minung chu siah khawlhtu hotu asi . Amah khawm thungâi a nei .
42019003	Chun , Jisu chu zei hâwi mi minung me asi ti muh a tum ; mi zapi ruangah amah tâ nih a niam le , a muh kho lo .
42019004	Chun , a lehkhanh le , Jisu zauh ding hen theipi kûng pâr ah a kâi le , chu lampi chu a hawng zawh ding asi ruangah .
42019005	Chun , Jisu chu chu mun a tlung rawh chun a vân a tâu le , a sinah , " Zakai , hawng ṭum rawh ; tusûn ah na in ah ka tlung ding asi , " a ti .
42019006	Chun , mawhsareh hen a ṭum le , lâwm tak hen amah chu a tlungtir rawh .
42019007	Chun , chu chu an muh kâ hen an ektê hen , " Misual sinah tlung ding hen a lût rawh khi ! " an ti le , an chipchiar .
42019008	Chun , Zakai chu a dîr le , Lalpa sinah chun , " Ngâinik , Lalpa , ka neih khingkhuai mipâm tla sinah ka pêk lai le , chun âu lakah tal zei thil tal lêp khawmsele aleh li hen ka rulh nawlh lai , " a ti .
42019009	Chun , Jisu nih Zakai thu a sim le , " Tusûn ah hi in ah hin ruangsuaknâk a hawng tlung rawh , anih khawm Abraham fapa asi ruangah .
42019010	Tlâu leh vei hâwl leh ruangsuah ding hen Minung Fapa hi a hawng kal ngen asi , ' a ti .
42019011	Chun , chubang thu tla chu an ngâi liauah , Jerusalem a nâi rawh ruangah leh Pathian Ram hawng lang sawm ding hen an ruat ruangah tahṭhimh thu a simh na .
42019012	Chuvachun , hi bang thu hi a sim , " Mi lian âumawh lalchem si ding hen thuneihnâk lâk hen hawng kîr nawlh ding hen lam lât takah a kal .
42019013	A kal awt ah a to-aw parâ a kawh na le , an sinah ngûn tangka pakhat seng a pêk na le , an sinah , ' Ka hawng tlung nawlh lân lo chu hi hen sawleh u , ' a ti .
42019014	Sikhawmsele , a ram mi tla nih an hua le , Hi minung hi kan lalchem rangah kan duh lo , ' ti hen a dung leiah mi an fial .
42019015	" Chun , lalchem si ding hen thuneihnâk a lâk le , a hawng kîr nawlh rawh chun a to-aw tangka a pêk na mi tla chu an pungtir zat theih ding hen a kawhtir .
42019016	Chun , a masachem mi chu a hawng kal le , Pu , na ngûn tangka kha parâ hen a pung , ' a ti .
42019017	Chun , anih nih chun a sinah , ' To-aw ṭha , na ti zia a ṭha ; tâwmtê tlûnah zumh na kâi ruangah khua râ lakah hotu ah um rawh , ' a ti .
42019018	Chun , a sangtu chu a hawng le , ' Pu na ngûn tangka kha panga hen a pung , ' a ti .
42019019	Chun anih nih chun , anih sinah khawm chun , ' Nang khua panga lakah hotu ah um rawh , ' a ti .
42019020	" Chun , midang a hawng le , ' Pu , zauhnik , na ngûn tangka kha ! Thlan nâwtnâk puan hen ka kil kumza ;
42019021	mi râng tak na si ruangah ka nan ṭih asi ; na siah lo mi khawm na lâk le , na tuh lo mi khawm na ât tâwn , a ti .
42019022	Chun , anih nih chun a sinah , " To-aw sual , na hawlhkâ suak ngelchel hen ka nan mawhtir .
42019023	Mi râng tak ka si le , ka siah lo mi khawm ka lâk tâwn le , ka tuh lo mi ka ât tâwn mi na theih ma ?
42019024	" Chun , a kiangah dîr mi tla sinah , ' A ngûn tangka kha lâk piak ule , ngûn tangka parâ neitu sinah pêk u .
42019025	Chun , annih nih chun a sinah , Pu , ngûn tangka parâ a nei khateh , ' an ti .
42019026	Ka nan ti na , a nei mi zawng an sap lai le , a nei lo mi chu a neihlem khawm an lâk piak lai .
42019027	Sikhawmsele , hi bang hawng ka dotu tla nih an tlûnah lalchem si ding hen an ka duhlotu tla hi hawngpi na ule , ka mâika ah thah u , ' a ti , " a ti .
42019028	Chun , chubang hâwi thu a sim thluh rawh chun Jerusalem leiah a kâlpi na .
42019029	Chun , Bethphage leh Bethani kiang , Oliv Tlâng an ti mi chu a tlung rawh chun ṭhiruai tla lakah mi panih a fial le ,
42019030	" Nan mâilei khua ah khin va kal ule ; chunah chun nan lût tîrah sanatung fa rêng mi , âukhawm chuan dah lonâk nan va muh lai ; chu chu sût ule , hawng ruai u .
42019031	Chun , âuzawng nih , Zeirangah nan sût ? ' ti hen an deih na chun , hi hâwi hen sim u , ' Lalpa nih a duh asi , ' ti hen , " a ti .
42019032	Chun , a fial mi tla chu an kal rawh le , an sinah a sim hâwitê hen a va muh .
42019033	Chun , sanatung fa an sût liauah chun a dâwngpu tla nih an sinah , " Sanatung fa kha zeirangah nan sût ? " an ti .
42019034	Chun , annih nih chun , " Lalpa nih a duh asi , " an ti .
42019035	Chun , Jisu sinah an hawng ruai le ; chun sanatung fa tlûnah chun an puan tla an phah le , a tlûnah Jisu an chuantir .
42019036	Chun , a kalnâk ding lam lakah an puan tla an phah vima .
42019037	Chun , a tlung bâi ah , Oliv Tlâng liam awt ah chun ṭhiruai mi zapi nih chun a thilchê ti zawzawng an muh ruangah anna lâwm le , hâu fâk tak hen ,
42019038	" Lalpa min hen Lalchem a hawng kal mi chu a thaw a suak ! Vân ah rem thu lêng seh . Pathian sinah rokualnâk um seh ! " ti hen , Pathian an sawr rawh .
42019039	Chun , mi zapi lakah Farisai zeimaw mi nih a sinah , " Sîntirtu , na ṭhiruai tla hi nunsimh rawh , " an ti .
42019040	Anih lam nih chun , " Ka nan simh na , hi bang tla hi an dâisip chun lung tla tal an âu ding asi , " a ti le , a sâng .
42019041	Chun , a tlung bâi tem ah , khua chu a muh le , a ṭapnawh le ,
42019042	" Aw , nang rîlmâl nih hin tu dam liau lungngamnâk ding thu hi hawng theih râm nik le ! Sikhawmsele na muh lonâk ding hen â thup dangâiah .
42019043	Na mêlma nih na kiang hêl dak hen tual kulh an siam lai le , a nan bual lai le , na kiang hêl dak hen suak kho lo hen a nan um nawh lai .
42019044	Na dâwngsung lakah na fa tla , nangmah hen tual ah an lawnh chiam lai ; na sungah lung chuanh mi rerêng an zuah lai lo ; a nan veh liau na theih lo ruangah chu hâwi ni tla chu na tlûnah a hawng tlung teh lai , " ti hen .
42019045	Chun , Pathian Biakin ah chun a lût le , zeilo zuartu tla chu a nar na le ;
42019046	an sinah , " ' Ka in chu thlachamnâk in an ti lai ' ti rîn asi ; nannih lam nih chun rawkmang tla pûk ah nan siam dauh hi , " a ti .
42019047	Chun , nisiar Pathian Biakin ah chun a sîntir tâwn ; chun , bâwlpu lal tla leh Dân sîntirtu tla leh mi zatlâng lakah hotu dauh tla nih amah veih ding an tum .
42019048	Sikhawmsele , mi le tla nih semsê ngâi tak hen a thu an ngâi ruangah a ti ding dân an theih lo .
42020001	Chun , ni khat chu Pathian Biakin ah mi tla a sîntir na . Thâwngthâng Ṭha a sim liauah , bâwlpu lal tla leh Dân sîntirtu tla chu upa tla hen a sinah an hawng sut le ,
42020002	chun a sinah , " Âu thu hen me hi bang thil hi na ti ? Âu nih thu a nan pêk ? Hawng kan simh , " ti hen an deih .
42020003	Chun , anih nih chun an sinah , " Kei khawm thu kâ khat ka nan deih na lai , hawng ka simh u ;
42020004	Johan baptisma thu kha vân ah mi thu ma , minung thu ? " a ti le , a sâng .
42020005	Chun anna ruat le , " ' Vân ah mi thu ' kan ti chun , ' Zeirangah a thu nan âwi lo ne ? ' hawng kan ti ṭung lai .
42020006	Chun , ' Minung thu , ' kan ti chun , mi zawzawng nih lung hen hawng kan seh lai ; Johan chu khuavâng si hen an ruat ruangah , " an ti .
42020007	Chun , an sâng le , " Zei lei thu dauh dek si kan theih loh , " an ti .
42020008	Chun , Jisu nih an sinah , " Kei khawm nih âu thu hen me ka ti ka nan simh na bâk awt lo , " a ti .
42020009	Chun , zatlâng sinah hi tahṭhimh thu hi a sim rawh : " Âu nih mawh grep dûm a siam le , a zauhtu tla sinah a ap le , sâwt tak râu ding hen ramdang ah a kal rawh .
42020010	Chun , a kawih a chû rawh chun dûm ah mi rah chu a tingvo an hawng pêk ding hen a zauhtu tla sinah chun to-aw pakhat a fial le , sikhawmsele a zauhtu tla nih chun an vuak chiam le , kut karo hen an kaltir rawh .
42020011	Chun , to-aw dang a fial nawlh le , chu khawm chu an vuak nawlh fâwn le , ningzakkâi tak hen an siam le , kut karo hen ber an kaltir nawlh rawh .
42020012	Chun , a pathumnâk a fial nawlh le , chu khawm chu an liamh le , an lawnh rawh .
42020013	Chun , grep dûm neitupa nih chun , ' Zeitin ka ti lai aw ? Ka fapa duhtak hi ka fial ko lai ; anih hi an zah lai dahmawh , ' a ti .
42020014	Sikhawmsele , a zauhtu tla nih chun anih chu an muh kâ hen , ' Hi minung hi rotingtu ding chu asi ; kan thah lai , chuvachun a ro kanmah rangah asi lai , ti hen anna thluk .
42020015	Chun , grep dûm ah mi chu an suah le , an thah rawh . Chuvachun , grep dûm neitupa nih chun an tlûnah zeitin se a hawng ti lai ?
42020016	A zauhtu tla chu a veih na lai le , dûm chu midang a pêk lai , " a ti . Chun , chu chu an theih le , " Chu ngâi chu tlung lah seh ! " an ti .
42020017	Sikhawmsele , anih nih chun annih tla chu a zauh le , " Hi thu an rîn mi hi zei me asi ne ? ' In saktu tla nih lung an duh lo mi kha chu tak chu a kil ah lung herh chem a hawng si rawh , ' ti hi .
42020018	Âuzawng chu lung tlûnah tlû mi vial chu an kek dip lai ; a denh mi châng chu a rial dip lai , " a ti .
42020019	Chun , chu liau takah chun Dân sîntirtu tla leh bâwlpu lal tla nih tleih an tum le , sikhawmsele mi zapi chu an ṭih le , chu tahṭhimh thu chu anmah ti san hen a sim ti an theih ruangah .
42020020	Chun , amah chu governor lâirêlnâk leh thuneihnâk ah tlunh ding hen a thusim sualnâk lâk ding hen an bawh le , thlingthlâktu mi ṭha hâwi hen anna tuah mi tla chu an fial .
42020021	Annih nih chun a sinah , " Sîntirtu , dik tak hen thu na sim hen , âukhawm thliar leh dang neilo hen Pathian thu na sîntir tâwn ti kan theih ;
42020022	Kaisar sinah siah kan châwi mi hi dân asi ma si lo ? " ti hen , an deih .
42020023	Sikhawmsele , anih nih chun ngamlêm an pêk ti a theih le , an sinah ,
42020024	" Tangka hawng ka zauhtir u . Âu lem leh âu min mesi ? " a ti . Chun , annih nih , " Kaisar , " an ti .
42020025	Chun , anih nih chun an sinah , " Chu hâwi asi chun , Kaisar thil tla chu Kaisar sinah pêk ule , Pathian thil tla chu Pathian sinah pêk ko u me , " a ti .
42020026	Chun , mi zapi mâika ah a thusim sual lâk ding an theih lo le , a sângnâk chu thungâi chê an ti le , an dâisip .
42020027	Chun , Sadukai , thawknawlhnâk a um lo titu tla lakah âu tla mawh a sinah an hawng kal le ,
42020028	a sinah , " Sîntirtu , Mosi nih âuzawng a unaupa nih nupi nei sele , fa neilo hen thi sele , a unaupa nih a nupi umpi hen , a unaupa rangah chi a thlah piak ding asi ti hawng kan rîn piak asi .
42020029	Asi chun , pasal pasarih an um le , a upachem nih nupi a nei le , fa neilo hen a thi .
42020030	A panihnâk nih chun a umpi le ,
42020031	a pathumnâk nih chun a umpi nawlh le , chu hâwi chiau hen pasarih chu fa neilo hen an thi ver .
42020032	Chu nehnûnah chun nunau khawm chu a thi rawh .
42020033	Chuvachun , thawknawlh tikah a zei mi chem nupi me asi lai ? An pasarih hen chun nupi ah an umpi chiau dangâiah , " ti hen an deih .
42020034	Chun , Jisu nih an sinah , " Hi laikulh minung tla hi nupi pasal anna um tâwn ;
42020035	sikhawmsele , chubang tikah tel tlâk mi , mithi lakah mi thawknawlhnâk ah tel tlâk ah ruat mi vial chu nupi pasal anna um awt lo rawh ;
42020036	thi khawm an thi awt lo rawh asi , vânmifial tla tluk hen an um awt ruangah ; thawknawlhnâk fa tla an si ruangah Pathian fa tla an si lai .
42020037	Mithi thawh hen an um lai ti Mosi khawm nih Thing bû thu ah Lalpa chu , Abraham Pathian , Isak Pathian , Jakob Pathian , a ti liau khan a theihtir kha .
42020038	Anih chu mithi Pathian asi lo le , a nung mi Pathian asi dauh ; anih ngaih chun minung zawzawng an nung ver ruangah , " a ti .
42020039	Dân sîntirtu âu nih mawh , " Sîntirtu , na sim mi chu a dik ngâk , " an ti le , an sâng .
42020040	Thu dang tâ nih an deih ngam lo rawh .
42020041	Chun , anih nih chun an sinah , " Mesia chu David Fapa asi ti zei ti zia hen sim tâwn me an si ?
42020042	Sawrnâk Labu ah David tak nih , ' Lalpa nih chun ka Lalpa sinah ,
42020043	na mêlma tla na kê sirhsanh ah ka siam lân lo chu ka vawrhlei ah to rawh , ' a ti , a ti .
42020044	Chuvachun , David nih anih chu ' Lalpa , ' a ti ṭung chun zeitin a fapa asi kho lai ne ? " a ti .
42020045	Chun , mi zawzawng theih hen a ṭhiruai tla sinah ,
42020046	" Dân sîntirtu tla lakah a thiamthih u ; annih chu kawrdawh fual ruk hen tawih an duh tâwn le , sumtuah zâwl ah chibai bûk tla , pumhnâk in tophah ṭha chem tla , puai tuahnâk ah mun ṭha chem an sung-û tir tâwn le ;
42020047	numei sum an ei le , mi perpet ding hen sâwt tak thla an cham tâwn ; chubang tla nih chun mawh an phurh khun lai , " a ti .
42021001	Chun , a chuanh le , mi nei tla nih thawhlâwm bâwm ah an thawhlâwm thlâk liau a muh .
42021002	Chun , numei pâm tak âu nih mawh lepta nih a thlâk mi a muh .
42021003	Chun , anih nih chun , " Thungâi tak hen ka nan simh na , hi bang zawzawng ngâk hen hi numei pâm tak nih hin tam dauh a thlâk :
42021004	Hi zawng tla nih hin an neih a lei mi thawhlâwm ah an thlâk asi ; anih lam nih chun a duh liau tak , a nungnâk dingah a neihlem mi a thlâk hep asi , " a ti .
42021005	Chun , âu tla nih mawh Pathian Biakin thu , lung ṭha tak leh thilpêk hen an thuamh zia an sim liauah anih nih chun ,
42021006	" Hi bang nan thilmuh hi , chimtir lo hen lung â tiang mi rerêng hinah a um lai lo ; chubang hâwi ni chu a tlung teh lai , " a ti .
42021007	Chun , annih nih chun a sinah , " Sîntirtu , chubang chu zei tikah a hawng um lai ? Chubang chu a hawng tlung awt tikah singsiahnâk zei me a um lai ? " ti hen an deih .
42021008	Chun , anih nih chun , " An perpet na lonâk ding hen a thiamthih u . Mi tamtak nih , ' Amah chu ka si , a tik a tlung rawh , ' ti hen , keimah min sâl hen an hawng lai ; chu minung tla chu zûl lah na u .
42021009	Chun , tuk thu leh nawknâk thu nan theih tikah ṭih lah u . Chubang chu a hawng tlung masa ding rêng asi . A dawnghnâk lam chu a tlung sawm lai lo rih , " a ti .
42021010	Chun , an sinah , " Phun dang leh phun dang anna do lai le , ram dang leh ram dang anna do lai le ,
42021011	lî fâk tak â nîn lai le , mun dang dang ah pâm a tlung lai le , râi a lêng lai le ; vân thawk hen thil ṭihnungkâi tla leh singsiahnâk cherkhet tla a hawng um lai .
42021012	Sikhawmsele , chubang thil zawzawng a hawng tlung lânah chun a nan tleih na lai le , an nehsawh na lai . Pumhnâk in tla ah an kalpi na lai le , rêngin tla ah an khumh na lai ; lalchem tla leh governor tla mâika ah an kalpi na lai .
42021013	Hi hi Thâwngthâng Ṭha sim ding hen nan tik dêngkhâwng asi lai .
42021014	Chuvachun , a sâng ding dân ruatkan lo ding hen nan thinlung birhtir u ;
42021015	nan mêlma zawzawng an kham na hen an êl kho lo na nâk ding hen thu leh finghnâk ka nan pêk na awt ruangah .
42021016	Chun , nan nu leh pa tla , nan unau tla , nan rualsia tla , nan hâwi tla nih an tleihtir na lai ; a zeimaw mi an nan thah na lai .
42021017	Keimah min ruangah mi zawzawng huat nan si lai .
42021018	Sikhawmsele , nan samzâi pakhat khawm a vei lai lo .
42021019	Nan felfênâk nih nan nungnâk a hum lai .
42021020	" Sikhawmsele , kawrsen hotu tla nih Jerusalem an hual mi nan muh tikah a vei awt ti theih u .
42021021	Chu tikah chun Judai ram ah um tla chu tlâng ah tek na seh ; a sungah um mi tla nih chun suaktâk na seh ; ram ah um mi tla chu a sungah lût lah seh .
42021022	Chubang ni tla chu phû lam ni asi , thu an rîn mi zawzawng a hawng tlung khonâk ding hen .
42021023	Chubang ni ah chun râi tla leh nauno pawmtu tla tlûn a pit lai , laikulh ah hin hamhnâk cherkhet a hawng tlung awt ruangah leh hi phun tla tlûnah hin Pathian thinthawknâk a tlung awt ruangah .
42021024	Chun , nâmsâu ah an thi lai le , phun kip sinah sal ah put hen an um lai ; chun Phundang tla tik a dawng lân lo chu Jerusalem chu lamhbêk hen a um lai .
42021025	" Chun , nî , thlâ leh ârfi tla ah singsiahnâk a um lai . Tisumsumriat rûm leh a tlingtlawk ruangah tual ah khawm phun kip hamhnâk leh lawksawngnâk a tlung lai ;
42021026	minung tla thlabâr ruangah leh laikulh ah thil hawng tlung ding mi chu dawn ruangah an nang lai ; vân thiltikhonâk tla chu â nîn awt ruangah .
42021027	Chu tikah chun Minung Fapa hi thiltikhonâk leh rokualnâk fâk tak hen sûm lakah a hawng kal mi an muh lai .
42021028	Chun , chubang thil chu a hawng tlung tikah , tlûnlei zauh ule , chuanh u ; nan ruangsuaknâk ding chu a nâi rawh ruangah , " a ti .
42021029	Chun , an sinah tahṭhimh thu a sim le : " Theipi kûng leh thing zawzawng zauh u ;
42021030	a chawrh no kâ hen chu chu nan muh le , ṭhâlpini a suak awt ti mah chiau nih nan theih tâwn .
42021031	Chu hâwi ber hen nannih khawm nih chubang a hawng tlung mi nan muh tikah chun Pathian Râm a nâi rawh ti theih u .
42021032	" Thungâi tak hen ka nan simh na , thil zawzawng a hawng tlung kim lân lo chu tusan minung tla hi an tlâu lai lo .
42021033	Tual leh vân a tlâu lai le , ka thu lam chu a tlâu rêng lai lo .
42021034	" Sikhawmsele , a thiamthih u , chu lo chun ei khawp tuktarâi hen , zû rî hen , dam sung khawsat dawn hen nan thinlung a khat sual lai . Chu ni ah chun thang awh hâwi hen lâkkhatko ah nan tlûnah a hawng tlung khup lai .
42021035	Chu hâwitê hen laikulh pumpi ah um mi zawzawng tlûnah chun a hawng tlung awt chiau asi .
42021036	A ringrâwn u , Minung Fapa mâika ah nan dîr khonâk ding hen leh thil hawng tlung ding mi tla zawzawng ah him ding leh chaknâk nan nei khonâk ding hen thlacham u , a ti .
42021037	Chun , sûn ah chun Pathian Biakin ah a sîntir na tâwn le ; zân ah chun a suak le , Oliv Tlâng an ti mi ah chun a riak tâwn .
42021038	Chun , zîng ah a thu ngâi ding hen mi zawzawng Pathian Biakin ah a sinah an hawng kal tâwn .
42022001	Chun , Sang Thilnu telhlo Kût , Kalkanh Kût an ti mi chu a nâi rawh .
42022002	Chun , bâwlpu lal leh Dân sîntirtu tla nih chun Jisu thah ding dân an hâwl ; zatlâng an ṭih fâwn .
42022003	Chun , leinih tla lakah mi Juda Iskariot an ti mi sungah chun Setan a lût .
42022004	Chun , anih chu a va kal le , an sinah a tleihtir khonâk ding dân bâwlpu lal leh hotu tla chu a va thlukpi na .
42022005	Chun , annih chu anna lâwm le , a sinah tangka pêk an tiamh rawh .
42022006	Chun , anih nih chun rem a ti le , mi zapi umlo karah tleihtirnâk remkâng a hâwl rawh .
42022007	Chun , Sâng Thilnu telhlo ni , Kalkanh Kût nâk dawrâ fa thahnâk ni chu a hawng tlung rawh .
42022008	Chun , Jisu nih Peter leh Johan sinah , " Kalkanh Kût buh kan ei khonâk ding hen kan rangah va timhtuah u , " ti hen a fial na .
42022009	Chun , annih nih a sinah , " Zeiah me va timhtuah sele na duh ? " an ti .
42022010	Chun , anih nih chun an sinah , " Ngâinik u , khuapi ah nan lût chun mipa tibêl put hen nanna tawng lai le , a lûtnâk in ah zûl u .
42022011	Chun , in dâwngpu sinah chun , ' Sîntirtu nih ka ṭhiruai tla hen Kalkanh Kût buh kan einâk ding hen khual tlungnâk kardang zeiah ? a nan ti , ' ti u .
42022012	Chun , anih nih chun a tlûn chuanh kardang kâu tak , thil um chia , a nan zauhtir na lai ; chunah chun timhtuah u , " a ti .
42022013	Chun , an kal rawh le , an sinah a sim hâwitê hen an muh le , Kalkanh Kût buh chu an timhtuah rawh .
42022014	Chun , a ei tik rawh chun anih chu buh a dûm le , a ṭhiruai tla nih chun an dûmpi .
42022015	Chun , an sinah , " Ka tuar lânah hi Kalkanh Kût buh hi an eipi na thungâi ka duh asi .
42022016	Ka nan simh na , hi hi Pathian Ram ah a tatak asi lân lo chu ka ei nawlh awt lo rawh asi , " a ti .
42022017	Chun , hâi chu a lâk le , lâwmthu a sim thluh rawh chun , " Hi hi lâk ule , a ṭhen u ;
42022018	ka nan simh na , tu rî hen Pathian Ram a hawng tlung lân lo chu grep rah lakah mi hi ka din nawlh awt lo rawh asi , " a ti .
42022019	Chun , sang a lâk le , lâwmthu a sim thluh rawh chun a phel le , " Hi hi ka taksa , nan rangah pêk ding chu asi ; nan hawng ka theihkumzanâk ding hen hi hi ti tâwn u , " a ti .
42022020	Chun , zânriah ei thluh ah chu hâwi ber hen hâi chu a lâk le , " Hi hâi hi ka thisen , thudântuk thar chu asi , nan ruangrûl ah suak ding chu asi .
42022021	" Sikhawmsele , zauhnik u , hawng ka tleihtirtu ding kut chu ka sinah dawhkân tlûnah a um .
42022022	Minung Fapa hi an ruat hâwi hen a um awt asi ; sikhawmsele , a tleihtirtu ding mi minung tlûn chu a pit ! " a ti .
42022023	Chun , annih nih , " Kan lakah chu hâwi thil ti ding mi chu âu me si lai le ? " ti hen anna deih .
42022024	Chun , an lakah âu me rokual chem hen ruat asi lai ti thu ah , êlnâk a hawng suak .
42022025	Chun , anih nih chun an sinah , " Phundang lalchem tla chu an mi le tla tlûnah thu an nei tâwn le , an tlûnah thuneitu tla chu , ' Mipi tla hâwikawmh ' an ti na tâwn .
42022026	Sikhawmsele , nannih lam chu chu hâwi nan si lai lo ; nan lakah a rokual chem mi chu ngâksia dauh hâwi hen um sele , a lal chem mi chu eibâr timhtuahtu hâwi hen um dauh seh . "
42022027	Âu me rokual dauh , buh dûmtu ma , eibâr timhtuahtu ? Buh dûmtu asi lo ma ? Sikhawmsele , kei lam chu nan lakah eibâr timhtuahtu hâwi hen ka um hi .
42022028	" Niknâk tla ka tawng kar vial nannih hawng ka umpitu nan si ;
42022029	chun ka ram ah ka dawhkân ah nan din hen nan ei khonâk ding hen ka Pa nih Ram hawng ka ruat piak mi hâwi hen Ram ka nan ruat piak na asi ; chun , Israel phun leinih lâirêl piak hen laltophah ah nan to lai .
42022031	" Simon , Simon , ngâinik , Setan nih fâng khei hâwi hen an khei khonâk ding hen nannih tla hi a nan deih na asi .
42022032	Sikhawmsele , na lungnâk a tlâu lonâk ding hen thla ka nan cham piak asi . Na sîr nawlh tikah nangmah nih na unau tla chaktir na , " a ti .
42022033	Chun , anih nih chun a sinah , " Lalpa , na sinah chun rêngin leh thihnâk ah khawm kal bâk ka huam asi , " a ti .
42022034	Chun , anih nih chun , " Peter ka nan simh , na hawng ka theihnâk ah hin veithum na ka pheh lân lo chu tuzân âr a khuang lai lo , " a ti .
42022035	Chun , an sinah , " Tangka sâwngkhâwi , zâl leh pheikawk lo hen ka nan fial na liau khan thil nan samphâng rerêng ma ? " a ti . Chun , annih nih chun , " Samphâng lo , " an ti .
42022036	Chun , anih nih chun an sinah , " Tu lam chu âuzawng tangka sâwngkhâwi neitu nih chun put seh , zâl hen ; âuzawng nâmsâu neilo mi nih chun a puan zuar sele châwk seh .
42022037	Ka nan simh na hi , ' Anih chu misual lakah an rêlsih rawh , ' ti rîn kha ka tlûnah a hawng tlung ding asi ; ka thâwngthâng thu tla kha a tlung dih awt rawh , " a ti .
42022038	Chun , annih nih chun , " Lalpa , zauhnik , hinah nâmsâu panih a um , " an ti . Anih nih chun an sinah , " Â tâwk , " a ti .
42022039	Chun , Jisu chu a suak le , a ti dân hâwi nget hen Oliv Tlâng ah chun a kal le , a ṭhiruai tla khawm nih an zûl .
42022040	Chun , a mun chu a va tlung rawh chun an sinah , " Lêmnâk ah nan lût lonâk ding hen thlacham u , " a ti .
42022041	Chun , lung seh phâk rî hen a dang hen a va kal le ; chun a siksidîr le , thla a cham .
42022042	" Pa , rem na ti chun hi hâi hi ka sin thawk hen ṭhinh rawh ; sikhawmsele keimah thu silo hen nangmah thu si dauh seh , " a ti .
42022043	Chun , vân thawk hen vânmifial pakhat amah panhlâutir ding hen a hawng a langh .
42022044	Chun , thungâi a thla a kâm le , semsê ngâi khun hen thla a cham ; a thlan chu thî hâwi hen tual ah a zut .
42022045	Chun , thla a cham thluh ah chun a ṭhiruai tla sinah chun a hawng le , lawksawng ruangah an it mi a muh rawh chun ,
42022046	an sinah , " Zeirangah nan it ? Lêmnâk ah nan lût lonâk ding hen thawk ule , thlacham u , a ti .
42022047	Chun , a sim liau chirah chun , mi zapi an hawng kal le , leinih tla lakah mi Juda an ti mi nih chun an mâi a ruai na le ; chun , châwchawk ding hen Jisu a hawng fûk .
42022048	Sikhawmsele , Jisu nih chun a sinah , " Juda , Minung Fapa hi châwchawk hen na tleihtir awt masi ? " a ti .
42022049	Chun , a kiangkam mi tla nih chun thil hawng tlung ding mi chu an theih rawh chun , " Lalpa , nâmsâu hen kan tuk lai ma ? " an ti .
42022050	Chun , an lakah âu nih mawh bâwlpu lalchem to-aw chu a tuk le , a vawrhlei nâ a themh phak .
42022051	Chun , Jisu nih a sawnh le , " Hi ri hi hawng ka siang piak u , " a ti . Chun , a nâ chu a tham le , a damh rawh .
42022052	Chun , Jisu nih a sinah an hawng mi bâwlpu lal tla , Pathian Biakin hotu tla leh upa tla sinah chun , " Nâmsâu tla , talhbo tla put hen rawkmang tla tleih ding hâwi bang hen nan hawng mu ?
42022053	Pathian Biakin ah nan sinah nisiar ka um liau khan tleih ding hen nan ka awt lo . Sikhawmsele , tu hi nan changh tik asi , mûi thuneihnâk hen , " a ti .
42022054	Chun , an tleih le , an ruai le , bâwlpu lalchem in ah chun an kalpi rawh . Chun , Peter nih râllâtpi hen a zûl .
42022055	Chun , in kulh sung zâwllâi ah mei an sêm le , anna topumh le , Peter chu an sinah a va to bâk .
42022056	Chun , mei chêu ah a to liauah nungâk âu nih mawh a muh le , a zauh seset le , " Hi minung khawm hi a sinah a um bâk mi mahi , " a ti .
42022057	Peter lam nih chun , " Nunau , anih chu ka theih lo ! " ti hen a pheh .
42022058	Chun , a nehnûn dauh ah midang nih a hawng muh nawlh le , " Nang khawm an lakah mi na si hi ! " a ti . Peter lam nih chun , " Kei ka si lo , " a ti .
42022059	Chun , dârkar khat dingah chun midang nih , " Hi minung khawm hi a sinah a um mi kha asi ngelchel ko ; Galili ram ah mi asi hi teh , " a ti thlo .
42022060	Chun , Peter nih , " Na thusim chu ka theih lo , " a ti . Chun , zeikarlo ah a hawlh liau takah chun âr a khuang sawm rawh .
42022061	Chun , Lalpa chu a hawng a hawi le , Peter chu a zauh rawh chun , Peter nih chun , Lalpa nih , " Tusûn ah hin âr a khuang lânah veithum na ka pheh lai , " a sinah a ti mi thu kha a hawng theih nawlh rawh .
42022062	Chun , a suak le , a ṭap chiam rawh .
42022063	Chun , Jisu tleihtu tla nih nihsuak siamnâk ah an mang le , an vuak .
42022064	Chun , a mit an tuam le , " Sim rawh , âu nih a nan vuak ? " ti hen , an deih tâwn .
42022065	Chun , thu dang tamtak hen an simsiat le , an fâi .
42022066	Chun , khuadei ka hen zatlâng upa tla , bâwlpu lal tla leh Dân sîntirtu tla chu anna pûm le , an lâirêlnâk ah chun an kalpi le ,
42022067	" Mesia na si tak chun hawng kan simh , " an ti . Chun , anih nih chun an sinah , " An simh na khawmsele nan lung lai loh ;
42022068	an deih na khawmsele nan sâng lai loh .
42022069	Sikhawmsele , tu rî hen chun Minung Fapa hi Pathian thiltikhonâk vawrhlei ah a to lai rawh , " a ti .
42022070	Chun , an ektê hen , " Nang hi Pathian Fapa chu na si ma ne ? " an ti . Chun , anih nih chun an sinah , " Si ta a , " a ti .
42022071	Chun , annih nih chun , " Zei theihnâk dang me kan ngâi lai rawh ? Kanmah ngelchel nih amah kâ suak kan theih rawh hi teh , " an ti .
42023001	Chun , anna pûm mi vial chu an thawk le , Jisu chu Pilat sinah an kalpi .
42023002	Chun , " Hi minung nih hin kan phun tla a râwk le , Kaisar sinah siah châwi a khap le , Mesia , Lalchem â ti mi kan theih , " ti hen an phûm rawh .
42023003	Chun , Pilat nih a sinah , " Juda tla lalchem na si ma ? ' ti hen a deih . Chun , anih nih chun a sinah " Si ta a , " a ti le , a sâng .
42023004	Chun , Pilat nih bâwlpu lal tla leh mi zapi tla sinah chun , " Hi minung lakah hin zeikhawm sualnâk ka theih lo , " a ti .
42023005	Sikhawmsele , annih nih chun , " Galili ram ah a dawmh le , hi mun tiang hen Judai ram khua kip ah sîntir hen , mi zawzawng a nawktir tâwn asi , " ti hen an ti zual dadauh .
42023006	Chun , Pilat nih chu chu a theih rawh chun , chu minung chu Galili ram ah mi asi leh silo a deih .
42023007	Chun , Herod bial ah mi asi ti a theih kâ hen Herod sinah a fial rawh , chu liau chun anih khawm Jerusalem ah a um bâk .
42023008	Chun , Herod nih Jisu chu a muh rawh chun thungâi â lâwm le , a thâwngthâng a theih ruangah a lân thawk hen khawm muh a duh rêng le , a thilchê ti zeimaw tal muh ding a lungum .
42023009	Chun , thu tamtak a deih le ; sikhawmsele , zeikhawm hen a sâng lo .
42023010	Chun , bâwlpu lal tla leh Dân sîntirtu tla nih chun dîr hen cherkhet hen an phiar chiam .
42023011	Chun , Herod leh a kawrsen tla nih chun Jisu an zauhnawmh le , nihsuak siamnâk ah an mang le , chun puan rokual tak aihtir hen Pilat sinah an fial nawlh rawh .
42023012	Chun , chu ni tak chun Herod leh Pilat chu anna rem rawh le ; chu lân zawzawng chu anna er thlo tâwn asi .
42023013	Chun , Pilat nih bâwlpu lal tla , hotu tla leh mi zawzawng tla a pumh na le ,
42023014	an sinah , " Midang tla a râwk ti hen hi minung hi ka sinah nan hawng put mi kha asi le , nan mâika ah ka salh le , nan phiar mi thu lakah hi minung tlûnah hin zeikhawm sual ka muh lo asi ;
42023015	Herod khawm nih a muh bâk lo le ; kan sinah a hawng fial nawlh rawh hi ; thihnâk rê hen zeikhawm a ti lo .
42023016	Chuvachun , ka vuak lai le , ka suah awt ko asi , " a ti .
42023017	Kût liauah chun an sinah mi pakhat chu a suah piak na tâwn asi .
42023018	Sikhawmsele , a rual hen an âu le , " Hi minung hi chu veih le , Baraba kha hawng kan suah piak dauh rawh , " an ti .
42023019	Chu minung chu khuapi lakah helnâk ruangah leh mi a thah ruangah rêngtlâ asi .
42023020	Pilat lam nih chun Jisu suah a duh le , an sinah a sim nawlh le ,
42023021	sikhawmsele , an âu le , " Kraws ah khenhbêk rawh , kraws ah khenhbêk rawh , " an ti .
42023022	Chun , anih nih chun a veithumnâk ah an sinah , " Zeirangah me ? Hi minung nih hin zei thil me a sual ? Thihnâk khawp rê hen a lakah zeikhawm ka muh lo ; chuvachun , ka vuak lai le , ka suah awt ko asi , " a ti .
42023023	Annih lam nih chun hâu fâk hen kraws ah khenh ding hen an deih êu . Chun , an aw-hâu nih chun a neh rawh .
42023024	Chun , Pilat nih chun an deih ziatê hen ti ding hen thu a thlûk rawh .
42023025	Helnâk leh mi thah ruangah rêngtlâ an deih mi kha a suah le , Jisu lam chu an duh duh ti dingah a pêk rawh .
42023026	Chun , an kalpi liauah chun Simon , Kurini khua mi , ram lei thawk hen a hawng mi an tleih le Jisu dunglei ah put ding hen a tlûnah kraws chu an thâng .
42023027	Chun , mi zapi tamtak leh nunau zeimaw mi tla nih ir chumh leh ṭap bû hen an zûl .
42023028	Jisu lam chu anmah lei â hawi le , " Jerusalem fanu tla , hawng ka ṭappi lah u , nanmah leh nan fa tla rangah ṭap dauh u .
42023029	Ngâinik u , a ni a tlung awt ! Chubang ni ah chun , ' Nunau ching tla , nâu pâwi dahlonâk pâw tla , nâu din dahlo mi nûk tla chu an thaw a suak lai ' an ti lai .
42023030	Chu tikah chun mi tla nih tlâng tla sinah , ' Hawng kan denh ! ' an ti teh lai ; mual tla sinah , ' Hawng kan khuh , ' an ti teh lai .
42023031	Thing ring lak men ah hi hâwi an ti chun , a châr mi lak châng chun zei tluk dek an ti lai ? " a ti .
42023032	Chun , a sinah midang panih , misual thah ding hen an hawngpi na .
42023033	Chun , " Luruh , " an ti mi mun chu an tlung rawh chun , chunah chun kraws ah an khenh le , misual tla hen , a vawrhlei ah pakhat a kehlei ah pakhat .
42023034	Chun , Jisu nih , " Pa , annih hi ngaihdam na rawh ; an thilti hi an theih lo asi , " a ti . Chun , chamchawh hen a nipuan tla chu anna ṭhen rawh .
42023035	Chun , zatlâng tla nih chun dîr hen an chuanh . Chun , hotu tla khawm nih , " Midang men a damtir mi ; Pathian thîm mi Mesia asi tak chun amah khawm a damh seh , " ti hen an sîrleih .
42023036	Chun , kawrsen tla khawm nih amah chu nihsuak siamnâk ah an mang le , a sinah an hawng le , uain thur an pêk le ,
42023037	" Juda tla lalchem na si tak chun a damh rawh , " an ti .
42023038	Chun , a tlûn leiah chun , " HI HI JUDA TLA LALCHEM ASI , " ti hen lasui rîn a um .
42023039	Chun , misual khenh mi lakah pakhat nih chun Jisu a fâi le , " Mesia chu na si lo mazei ? A damh le , kannih khawm hawng kan damh bâk , " a ti .
42023040	Sikhawmsele , pakhat nih chun fâi pah hen a sâng le , " Pathian men na ṭih lo ma ? Bang cho hen hawng kan rêp hi .
42023041	Kannih lam chu rêp ding rêng kan si ; kan thilti diklo man kan tawng asi hi ; hi minung nih hin zeikhawm a sual lo , " a ti .
42023042	Chun , Jisu sinah , " Jisu na Ram na tlung tikah hawng ka theihkumza , " a ti .
42023043	Chun , Jisu nih a sinah , " Thungâi tak hen ka nan simh , tusûn ah hin ka sinah Paradis ah na um bâk lai , " a ti .
42023044	Chun , dâr leinih thawk hen zânlei dâr thum tiang hen laikulh a mûi ver le ,
42023045	nî chêu a reh rawh le , chun , Pathian Biakin puanzâr chu a lâi ah â thlêk rawh .
42023046	Chun , Jisu chu hâu fâk tak hen a âu le , " Pa , na kut ah ka thlarau ka nan kiltir , " a ti . Chun , chu chu a ti thluh rawh chun a nukrî a chat rawh .
42023047	Chun , kawrsen zâ hotu nih chun thil umzia chu a muh rawh chun , " Hi minung hi zei ti khawm hen mirep asi ngelchel lai , " ti hen , Pathian a sawr rawh .
42023048	Chun , chu zauhnuam chu chuanh ding hen mi zapi an hawng a pûm mi tla zawzawng nih chun thil umzia chu an muh rawh chun an ir tla chumh lemang hen an tlung nawlh rawh .
42023049	Chun , a mêltheih tla zawzawng leh nunau Galili thawk hen hawng zûltu tla chubang thil chu chuanh hen lât takah an dîr .
42023050	Chun , minung pakhat , a min Josef , lâirêltu , mi ṭha tak , rep tak a um .
42023051	Hi minung nih hin an lâirêl leh an thilti khawm rem a ti lo rêng asi . Juda le khua Arimathai ah mi asi le , Pathian Ram a lungum tâwn .
42023052	Chu minung chu Pilat sinah a kal le , Jisu ruak a deih .
42023053	Chun , a lâk le , puan mangṭhia hen a tuam le , thlân lung hawrh , âukhawm vûi dahlonâk ah a zâutir .
42023054	Chun , chu ni chu Timhtuah ni asi le , Dinhni a nâi tek rawh .
42023055	Chun , nunau , Galili ram thawk hen a sinah an hawng mi tla nih khan an zûl le , thlân leh a ruak zâutir zia chu an muh .
42023056	Chun , an lâwi nawlh le , zeilo rimthâw tla leh sariak rimthâw tla an siam . Chun , Dinhni ah chun thupêk hâwi hen anna dîn rawh .
42024001	Ni sarih ni masachem ah chun , khuadei rianruan ah , zeilo rimthâw an siam mi tla chu put hen thlân ah chun an va kal .
42024002	Chun , thlân ah mi lung chu ṭhinh hen an muh le ;
42024003	chun , an lût le , Lal Jisu ruak chu an muh lo .
42024004	Chun , chubang ruangah an lawksawng liauah chun , minung panih , puan mit ser rê hen aih mi an kiangah an hawng dîr le ;
42024005	chun , an ṭih le , an mêl tual tawngh rê hen an kûn liauah annih nih chun an sinah , " Zeirangah mithi lakah a nung mi nan hâwl ?
42024006	Hinah a um lo rawh , a thawknawlh rawh ; Galili ram ah a um liauah nan sinah a thusim kha theih nawlh u .
42024007	' Minung Fapa hi misual tla kut ah tleihtir hen a um lai le , kraws ah an khenhbêk lai le , ni thum ni ah a thawknawlh ding asi , ' a ti mi kha , " an ti .
42024008	Chun , a thu chu an theih nawlh rawh le ,
42024009	thlân ah mi chu an tlung nawlh le , leikhat leh midang zawzawng tla sinah chun chubang thil zawzawng chu an sim .
42024010	Chubang tla chu Magdala mi Mari , Joana , Jem nu Mari tla an si ; an sinah nunau dang tla khawm nih ṭhiruai tla sinah chun chubang thu chu an sim bâk .
42024011	Sikhawmsele , chubang thu chu thu salam ah an ruat le , an lung piak na lo .
42024012	Sikhawmsele , Peter chu a thawk le , thlân ah chun a tek le ; chun a kûn le , a bih le , puan mangṭhia a um mi dei a muh le ; chun , thil umzia chu chê ti bû hen a in leiah a lâwi rawh .
42024013	Chun , chu ni takah chun an lakah mi panih chu khua pakhat Emau an ti mi ah chun an kal awt le , chu khua chu Jerusalem thawk hen Stade sâwmruk asi .
42024014	Chun , thil a hawng tlung mi zawzawng chu an sim vima .
42024015	Chun , an sim le , anna deih liauah chun Jisu ngelchel nih a hawng fûk na le , an sinah a kal bâk rawh .
42024016	Sikhawmsele , amah chu an theih lonâk ding hen an mit chu vâitir hen a um .
42024017	Chun , an sinah , " Kal pah hen nan ruat mi kha , zei thu me ? " a ti . Chun , zûr tak hen an dîr rawh .
42024018	Chun , a min Kleopa dauh nih chun a sinah , " Jerusalem ah nangmah cho hen na maw na um , tu liauah thil umzia hi na theih lo ma ? " a ti le , a sâng .
42024019	Chun , anih nih chun an sinah , " Zei thil me ? " a ti . Chun , annih nih chun a sinah , " Nazaret Jisu Pathian leh minung zawzawng mitmuh ah a thu ah leh a thilti ah khuavâng minthang tak thâwngthâng thu ;
42024020	bâwlpu tla leh kan hotu tla nih thah ding hen an pêk le , kraws ah an khenhbêk zia thu tla kha .
42024021	Kannih nih Israel tla tlanhtu si ding hen kan lungum rîlmâl hen , zeikhawm si sele , chubang thil tlungnâk chu tusûn hen ni thum asi rawh .
42024022	Chubang lo khawm chu kanmah murui ah mi nunau âu tla mawh zîng ah a thlân ah an va kal le , hawng kan lawksawngtir le ;
42024023	a ruak muh ṭung lo hen ' Pathian vânmifial â langh mi kan muh le , chu tla nih chun a nung nawlh ti an sim , ' an hawng ti .
42024024	Chun , kan lakah mi âu tla mawh thlân ah chun an kal le , nunau tla sim hâwitê hen an muh le , sikhawmsele , amah chu an muh fâwn lo , " an ti .
42024025	Chun , anih nih chun an sinah , " Mi â tla , khuavâng tla zawzawng thusim lung leikângah thinlung sêt tla !
42024026	Mesia nih chubang thil chu tuar hen a rokualnâk ah a lût ding rêng asi lo mazei ? " a ti .
42024027	Chun , Mosi leh khuavâng lasui thu thawk hen a dawmh le , Pathian lasui thu zawzawng ah amah thâwngthâng rîn mi vial chu anmah tla a simhfiang vima na .
42024028	Chun , an kalnâk ding khua chu an tlung awt rawh le , chun , anih chu lât dauh ah kal a tum hâwi hen a um .
42024029	Chun , kâ hen an thlauh le , " Kan sinah um ko me ; a zânlei vung rawh , nî khawm a tlâ awt rawh , " an ti . Chun , an sinah um ding hen a lût rawh .
42024030	Chun , an sinah buh dûm hen a to rawh chun sang a lâk le , mal a sâwm le , a phel le , an sinah a pêk .
42024031	Chun , an mit a hawng dei le , a mêl an theih rawh le , chun , anih chu a vei ving rawh .
42024032	Chun , annih nih chun , ' Lampi ah hawng kan sawnh liauah Pathian lasui thu tla hawng kan simhfiang liau khan kan thinlung a fiang pum lo ngen mazei ? " anna ti .
42024033	Chun , chu liau tak chun an thawk le , Jerusalem ah an kîr nawlh le , leikhat tla leh an hâwi tla anna pûm mi chu an muh le ,
42024034	" Lalpa chu a thawknawlh tatak asi ; Simon sin khawmah â langh rawh ! " an hawng ti .
42024035	Chun , annih khawm nih lampi ah thil hawng tlung mi leh sang a phel le , a mêl an hawng liah rawh zia tla chu an simh na bâk .
42024036	Chun , chubang thu chu an sim liauah chun amah ngelchel chu anmah lakah a hawng dîr le , an sinah , " Nan tlûnah lungngamhnâk um seh , " a ti .
42024037	Sikhawmsele , an lâu khit le , mithlâ muh hen anna ruat .
42024038	Chun , anih nih chun an sinah , " Zeirangah nan lawksawng ? Zeirangah nan thinlung ah zumhmaihnâk a hawng um ?
42024039	Ka kut leh ka kezaphah tla hi zauh u , keimah tak kha ka si hi ! Hawng ka tham ule , zauh u ; nan hawng ka muh hâwi hen thlarau nih taksa leh ruh a nei lo , " a ti .
42024040	Chun , chu chu a sim thluh rawh chun a kut leh a kezaphah tla an sinah a zauhtir .
42024041	Chun , anna lâwm tuk ruangah an lung lo nget rih le , chê an ti kar chun an sinah , " Hinah ei ding zeilo nan nei ma ? " a ti .
42024042	Chun , ngâ rawh vo khat an pêk .
42024043	Chun , a lâk le , an mâika ah chun a ei rawh .
42024044	Chun , an sinah , " Hi hi ka thu kha asi , Mosi Dân ah , khuavâng lasuibu ah leh Sawrnâk labu tla ah ka thâwngthâng rîn mi vial a hawng tlung ding zia nan sinah ka um liauah ka nan simh tâwn na kha , " a ti .
42024045	Chun , Pathian lasui thu theihnâk ding hen an thinlting a finghtir .
42024046	Chun , an sinah , " Hi hâwi hen rîn asi : ' Mesia nih chun hamhnâk a tuar lai le , ni thum ni ah mithi lakah mi a thawknawlh lai le ,
42024047	amah min hen rimnâk thu leh sual ngaihdamnâk thu Jerusalem thawk hen phun kip sinah an sim lai , ' ti hen .
42024048	Chubang thil zawzawng chu a theihtu nan si .
42024049	Chun , ka Pa thil tiamh chu nan tlûnah ka hawng fial awt ; sikhawmsele , tlûn leiah mi thiltikhonâk hen thuamh nan si lânlo chu khuapi ah hin um kumza u , " a ti .
42024050	Chun , Bethani khua vâu tiang hen annih chu a kalpi na le ; chun , a bân a phar le , mal a sâwm na .
42024051	Chun , mal a sâwm na liau takah chun annih chu a ṭhen na le , vân leiah lâk hen a um rawh .
42024052	Chun , an mâimûk le , lâwm tak hen Jerusalem ah an kîr nawlh rawh le ;
42024053	chun , Pathian Biakin ah chun Pathian sawr hen an um kumza rawh .
43001001	A tîr ah Thu a um , Thu chu Pathian sinah a um ; Thu chu Pathian asi .
43001002	A tîr thawk hen Pathian sinah a um .
43001003	Zeizawng a ektê hen amah siam asi ; thilsiam zawzawng hi amah siamlo zeikhawm a um lo .
43001004	Amah lakah chun nungnâk a um ; chu nungnâk chu minung tla chêunâk asi .
43001005	Chêu chu mûi lakah a hawng chêu le , mûi nih chu chu a neh lo .
43001006	Pathian fial mi pakhat a um le , a min chu Johan asi .
43001007	Theihpitu ding hen a hawng kal le , chêu thu chu theihtir ding hen ; amah ruangah mi zawzawng nih an lung khonâk ding hen .
43001008	Anih chu chêu chu asi lo , chêu thu chu theihtir ding hen hawng kal asi dauh .
43001009	Chêu dik tak mikip chêutirtu kha laikulh ah a hawng kal liau asi .
43001010	Anih chu laikulh ah a um , laikulh amah siam asi , laikulh nih amah an theih lo .
43001011	Amah ram ah a hawng kal le , amah mi tla nih an duh lo .
43001012	Sikhawmsele , amah duhtu vial chu an sinah Pathian fa tla si khonâk ding a pêk , a min zumhtu tla chu .
43001013	Minung thlâknâk thawk hen ring mi an si lo ; taksa duhnâk thawk hen ring mi khawm an si lo ; mipa duhnâk thawk hen ring mi khawm an si lo ; Pathian thawk hen ring mi an si dauh .
43001014	Thu chu minung ah a hawng a chang le , kan lakah a um rawh . A rokual zia kan muh . Zângfahnâk leh thudik hen a khat . Hi hi rokualnâk chu asi , Pa , Fapa neihlem hâwi a sinâk chu .
43001015	Johan nih a thu a theihtir le , a âu le , " Ka dung leiah hawng ka zûltu nih khan hawng ka lehkhalh rawh asi , keimah lânah um asi rawh ruangah , ' ti hen a thu ka sim mi kha amah hi asi , " a ti .
43001016	A rangtlingnâk kanna ting chiau , zângfah nûnah zângfah singsuannâk hen ,
43001017	Dân Mosi nih a pêk , zângfahnâk leh thudik Jisu Krist ruangah a hawng um .
43001018	Âukhawm nih Pathian an muh dah lo , Fapa neihlem , Pa kiangah um mi tak nih khan , amah a theihtir rawh asi .
43001019	Chun , Juda le nih " Âu me na si ? " ti hen , deih ding hen , Jerusalem thawk hen a sinah bâwlpu tla leh Levi chi tla an fial liau khan hi hi Johan theihtirnâk chu asi ;
43001020	pheh lo hen a phuang le , " Mesia ka si lo , " ti hen a phuang .
43001021	Chun annih nih chun a sinah , " Âu me na si ne ? " Elija na si ma ? an ti le , an deih . Chun , anih nih chun " Ka si lo , " a ti . " Khuavâng chu na si ma ? " an ti . Chun , anih nih chun , " Ka si lo , " a ti le , a sâng .
43001022	Chun annih nih chun a sinah , " A si chun , âu me na si ne ? Hawng kan fialtu tla kan sâng khonâk ding hen hawng kan simh ma ne ? Na thâwngthâng rerêng zeime na sim awt ? " an ti .
43001023	Chun , anih nih chun , " ' Lalpa lampi dingtir u , ' ti hen , ' ramkaro ah âutu aw-hâu ka si , ' " Khuavâng Isai sim hâwi khan , a ti .
43001024	An mifial tla chu Farisai tla le sinah mi an si .
43001025	Chun , annih nih chun a sinah , " Mesia tal , Elija tal , Khuavâng khawm chu na si lêmlo chun , zeirangah na baptis na ne ? " an ti le , an deih .
43001026	Chun , Johan nih an sinah , " Kei nih tî hen ka baptis le , nan lakah mi pakhat nan theihlo mi a dîr asi .
43001027	Anih chu ka dung leiah hawng ding mi chu asi , a pheikawk rî sût tlâk khawm ka si lo , " a ti le , a sâng .
43001028	Chubang thil chu Jordan lanh ah Bethani ah , Johan baptis nâk ah khan an ti asi .
43001029	Chun , a thâituan ah chun Johan nih Jisu a sinah a hawng kal mi a muh . Chun a sim le , " Zauhnik u , Pathian Dawrâ Fa laikulh sual kalpitu ding khi !
43001030	Hi hi asi , ' Minung pakhat hawng ka lehkhanh mi nih khan hawng ka zûl awt , ka lânah a um rawh asi , ka ti mi kha , '
43001031	Amah chu ka theih lo , sikhawmsele , Israel tla sinah a hawng langhnâk ding hen , tî hen baptis ding hen ka hawng kal asi , " a ti .
43001032	Chun , Johan nih a theihtir le , a sim le , " Thlarau chu vaṭhu hâwi hen vân thawk hen hawng ṭum ka muh le , a tlûnah a fû ko .
43001033	Amah chu ka theih lo le , sikhawmsele , tî hen baptis ding hen hawng ka fialtu nih khan ka sinah , ' Âu tlûn zawngah Thlarau hawng ṭum hen , a tlûnah um ko na muh mi chu , amah chu Thlarau Thenhlimh hen baptistu ding chu asi , ' hawng ka ti .
43001034	Chu chu ka muh rawh le , " " chun hi hi Pathian Fapa asi ti ka theihtir rawh , " a ti .
43001035	Chun , a thâituan ah Johan a dîr le , a ṭhiruai le panih hen ;
43001036	chun , Jisu kal liau a zauh le , " Zauhnik u , Pathian Dawrâ Fa khi , " a ti .
43001037	Chun a ṭhiruai panih nih chun a thusim chu an theih le , Jisu an zûl rawh .
43001038	Chun , Jisu â hawi le , an hawng zûl mi a muh le , an sinah " Zei me nan hâwl ? " a ti . Chun , annih nih chun , " Rabbi , ( chu chu Sîntirtu tinâk asi ) , zeiah na um ? " an ti .
43001039	Anih nih an sinah , " Hawng kal ule , nan muh lai , " a ti . Chuvachun , an kal le , a umnâk chu an muh le , chu ni ah chun a sinah an um ko le , zânlei dâr li ding asi .
43001040	Johan thusim chu theih hen Jisu zûltu panih lakah pakhat chu Andri , Simon Peter unau asi .
43001041	Anih nih chun a masachem hen a unau Simon a muh le ; a sinah , " Mesia kan tawng rawh , " a ti , ( Sariak Thuh an ti mi chu ) ,
43001042	churawhchun Simon chu Jisu sinah a hawngpi . Jisu nih anih chu a zauh le , " Johan fapa Simon na si , Kipha an sak lai , " a ti le , ( chu chu Peter tinâk asi , Peter chu lungpi tinâk asi . )
43001043	Chun , a thâituan ah chun Jisu chu Galili ah kal a tum le , Philip a muh le , a sinah , ' Hawng ka zûl rawh , " a ti .
43001044	Philip chu Betsaida mi asi , chu chu Andri leh Peter umnâk khua asi .
43001045	Philip nih chun Nathanael a muh le , a sinah , " A thâwngthâng Mosi nih Dân lasuibu ah a rîn mi leh khuavâng tla nih an rîn mi kha , amah chu kan muh rawh . Nazaret Jisu Josef fapa chu , " a ti .
43001046	Chun , Nathanael nih chun a sinah , " Nazaret ah thil ṭha a suak kho mazei ? " a ti . Philip nih chun a sinah , " Hawng le zauh , " a ti .
43001047	Jisu nih Nathanael a sinah a hawng mi a muh le , a thâwngthâng sim le , " Zauhnik u , Israel mi tak ngamlêmnâk rerêng neilo hi , " a ti .
43001048	Nathanael nih a sinah " Nangnih zeitin na theih ? " a ti . Jisu nih a sinah , " Philip nih a nan kawh lânah theipi phûr ah na um liau khan ka nan muh , " a ti .
43001049	Nathanael nih , " Sîntirtu Pathian Fapa na si , Israel tla Lalchem na si hi , " ti hen a sâng .
43001050	Jisu nih a sinah , " Theipi phûr ah ka nan muh , na sinah ka nan ti ruangah na lung mu ? Hi ngâk hen thil rokual dauh hi na muh lai , " a ti le , a sâng ,
43001051	Chun , Jisu nih a sinah , " Thungâi tak hen ka nan simh , vân â awng hen , Pathian vânmifial tla Minung Fapa tlûnah hin ṭum leh kâi nan muh teh lai , " a ti ,
43002001	Ni thum ni ah , Galili ram ah Kana ah umhnâk a um le , chunah chun Jisu nu a um ,
43002002	Jisu leh a ṭhiruai tla khawm umhnâk ah an sâwm na ,
43002003	Chun , uain a tinh lo le , Jisu nu nih chun a sinah , " Uain an nei lo rawh , " a ti ,
43002004	Chun , Jisu nih a sinah , " Nu , nangnih na ka theih piak ding zei me a um ? Ka tik a tlung lo rih , " a ti ,
43002005	Chun a nu nih lâiraw tla sinah , " Nan sinah a sim mi vial chu ti vima u , " a ti ,
43002006	Chun , Juda tla ṭâwl thiang dân hâwi hen lungbêl paruk , tahnâk nih mawh tahnâk thum mawh tlum chiau , chunah chun an toh .
43002007	Chun , Jisu nih an sinah , " Tibêl tla tî hen khah u , " a ti . Chun , a kâ rual hen an khah seng .
43002008	Chun , an sinah , " Tuah than ule , lâiraw hotu sinah kalpi u , " a ti . Chun , an kalpi rawh .
43002009	Chun , lâiraw hotu nih chun tî uain â chang mi chu a tem le , zei thawk mi asi ti a theih loh , lâiraw tî thantu tla nih chun an theih . Mo pasal chu a kawh le ,
43002010	a sinah , " Mi kip nih a tîrah uain ṭha an suah tâwn ; chun , an din ual nûnah a ṭha lo dauh mi chu an suah tâwn ; nang lam nih chun tutiang hen uain ṭha na kil , " a ti .
43002011	Jisu nih singsiahnâk a ti masachemnâk hi Galili ram ah Kana ah chun a ti le , a rokual zia a langhtir rawh ; chun , a ṭhiruai tla nih chun amah chu an zumh rawh .
43002012	Chu nûnah chun Kapernaum ah a va kal le , a nu , a unau tla leh a ṭhiruai tla hen ; chunah chun ni sâwtlotê an châm .
43002013	Chun , Juda Kalkanh Kût a nâi rawh le , Jisu Jerusalem ah a va kal .
43002014	Pathian Biakin ah châw , dawrâ , vaṭhu zuartu tla leh tangka thlengtu tla an to mi a muh .
43002015	Chun , ritual hen vuaknâk a siam le , dawrâ leh châw an ektê hen Pathian Biakin thawk hen a nar na le ; tangka thlengtu tla tangka chu a bungh le , an dawhkân tla a thlûk piak na .
43002016	Chun , vaṭhu zuartu tla sinah chun , " Hi bang tla hi kalpi u , ka Pa in sawlehnâk in ah mang lah u , " a ti .
43002017	" Na in ah ka semsê ngaihnâk nih hawng ka ei hep lai , " ti rîn asi ti a ṭhiruai tla nih an theih nawlh rawh .
43002018	Chuvachun , Juda tla nih a sinah , " Hi bang thil na ti mi hi singsiahnâk zei me na hawng kan zauhtir kho ? " an ti le , an sâng .
43002019	Jisu nih an sinah , " Hi Pathian Biakin hi râwk ule , ni thum karah ka dirh nawlh lai , " a ti le , a sâng .
43002020	Chun , Juda tla nih chun , " Hi Pathian Biakin hi kum sâwmli leh kum ruk sak asi , nangnih ni thum karah na dirh awt mu ? " an ti .
43002021	Sikhawmsele , a taksa biakin thu a sim asi .
43002022	Churuangah , mithi lakah mi a thawknawlh liauah hi hi a sim ti a ṭhiruai tla nih an theih nawlh rawh le ; chun , Pathian lasui thu leh Jisu thusim chu an lung rawh .
43002023	Chun , Kalkanh Kût ah , Jerusalem ah a um liau chun a singsiahnâk ti tla an muh le , mi tamtak nih a min an zumh rawh .
43002024	Sikhawmsele , Jisu chu an sinah a lungngam thiam lo , mi zawzawng a theih le ;
43002025	minung thu âukhawm simhfiang a herh lo , amah nih minung thinlung ah a um mi vial chu a theih ruangah .
43003001	Chun , Farisai tla lakah mi a min Nikodem , Juda le hotu pakhat a um ;
43003002	chu chu zân ah Jisu sinah a hawng kal le , a sinah , " Sîntirtu , Pathian sinah mi sîntirtu dingah hawng kal na si ti kan nan theih ; Pathian an sinah a um lo chun hi singsiahnâk tla na ti hâwi hi âukhawm an ti kho lai loh , " a ti .
43003003	Chun , Jisu nih a sâng le , a sinah , " Thungâi tak hen ka nan simh , mi âukhawm a suaknawlh lo chun Pathian Ram a muh kho lai loh , " a ti .
43003004	Nikodem nih a sinah , " Mi a tar nûnah zeitin a suak kho lai ? A nu paw sungah veinih lût hen a suak kho lai mazei ? " a ti .
43003005	Jisu nih a sâng le , " Thungâi tak hen ka nan simh , mi âukhawm tî ah leh Thlarau ah a suak lo chun Pathian Ram ah a lût kho lai loh .
43003006	Taksa ah a suak mi chu taksa asi , Thlarau ah a suak mi chu Thlarau asi .
43003007	Na suakthar ding ka nan ti mi hi chê ti lah .
43003008	Thli kha zei tal ah a duh duh hen a lêng tâwn , a hâu na theih , sikhawmsele , kha zei thawk hen hawng mi me , kha zei leiah a kal awt ti na theih lo ; âuzawng Thlarau ah suak mi chu , chu hâwi hen an um , a ti .
43003009	Chun , Nikodem nih a sâng le , a sinah , " Chu chu zeitin a um kho lai ? " a ti .
43003010	Jisu nih a sâng le , a sinah , " Israel tla sîntirtu minthang na si mi , chu chu na theihthiam lo ma ?
43003011	Thungâi tak hen ka nan simh , kannih nih kan theih mi chu kan sim tâwn , kan muh mi chu ka theihtir tâwn ; sikhawmsele , kan theihtirnâk nan pawm lo .
43003012	Laikulh thil tla kan simh na mi nan lung lo chun , vân lei thil tla an simh na sele zeitin nan lung lai ?
43003013	Vân ah âukhawm an kâi dah lo , Minung Fapa vân thawk hen hawng ṭum mi cho lo hi chu .
43003014	Chun , Mosi nih ramkaro ah rûl a thlâi hâwi khan , Minung Fapa hi thlâi hen a um ding asi .
43003015	Âukhawm amah lungtu nih chun amah ruangah zungzâl nungnâk an nei khonâk ding hen .
43003016	Pathian nih laikulh thungâi a dâwt le , churawhchun a Fapa neihlem a pêk , amah chu âuzawng a zumhtu vial thi lo hen , zungzâl nungnâk an nei khonâk ding hen .
43003017	Laikulh mawhtir ding hen Pathian nih a Fapa laikulh ah a fial lo , laikulh amah ruangah ruangsuah hen an um khonâk ding hen a fial dauh asi .
43003018	Âuzawng amah zumhtu chu mawh hen an um lo ; âuzawng zumhlotu chu mawh chia hen an um , Pathian Fapa neihlem min an zumh lo ruangah .
43003019	Hi hi mawhnâk asi , chêu laikulh ah a hawng kal le , sikhawmsele mi le tla nih chêu ngâk hen mûi an duh dauh , an thilti tla an sual ruangah .
43003020	Âuzawng thilti sual mi nih chêu an hua tâwn , chêu ah khawm an hawng lo , chu lo chun an thilti tla a lang lai .
43003021	Sikhawmsele , âuzawng a ti dik mi vial an thilti tla Pathian ruangah ti an si ti a lang khonâk ding hen chêu ah an hawng kal , " a ti .
43003022	Chu nûnah chun Jisu a ṭhiruai tla hen Judai ram ah an kal le , chunah chun an sinah a um ko le , a baptis na tâwn .
43003023	Johan khawm nih Ainon ah Salim khua kiangah a baptis na bâk , chunah chun tî a tam ruangah ; chun mi an hawng le , baptis an si .
43003024	Johan chu rêngin ah an khumh lo rih .
43003025	Chun , Johan ṭhiruai tla leh Juda pakhat , ṭawl thiang thu ah anna êl .
43003026	Chun , Johan sinah an hawng le , a sinah , " Sîntirtu , Jordan râlah na sinah um , a thu na theihtir mi nih khan , ngâinik , kha nih khan a baptis na le , mi zawzawng a sinah an hawng kal asi ! " an ti .
43003027	Johan nih a sâng le , " Minung nih zeikhawm a nei kho lo , vân ah mi pêk asi lo chun .
43003028	' Kei Mesia ka si lo , a mâi leiah fial ka si , ' ka ti mi kha , nanmah tak hawng ka theihpitu nan si .
43003029	Mo neitu chu mo pasal chu asi ; sikhawmsele , mo pasal hâwipa dîr hen a thu theihtu chu mo pasal aw ruangah thungâi hen â lâwm tâwn ; churuangah , tuhin ka lâwmnâk a rangtling rawh asi .
43003030	Anih chu sung-û dadauh ding asi , kei lam chu nâu dauh ding ka si .
43003031	" Tlûnlei thawk hen a hawng kal mi chu mi zawzawng ngâk hen chungnungchem asi ; tual ah suak mi chu tual ah mi asi le , tual thu a sim tâwn , vân thawk hen a hawng kal mi chu mi zawzawng ngâk hen chungnungchem asi .
43003032	A muh leh a theih mi zawng a theihtir tâwn asi , âukhawm nih a thu theihtirnâk an pawm lo .
43003033	A thu theihtirnâk pawm mi nih ' Pathian chu a dik asi , ' ti a singsiah .
43003034	Pathian fial mi nih chun Pathian thu a sim tâwn ; anih nih chun a Thlarau khatnâk rangtling a pêk .
43003035	Pa nih Fapa a dâwt le , a thiltikhonâk ah thil zeizawng a pêk rawh .
43003036	Âuzawng Fapa zumh mi zawng nih zungzâl nungnâk an nei rawh ; sikhawmsele , âuzawng Fapa thu ngâilotu vial nih nungnâk an nei lai lo le , Pathian thinrunhnâk an tlûnah a um kumza dauh asi , " a ti .
43004001	Chun , Jisu nih Johan ngâk hen ṭhiruai tam dauh a siam mi leh a baptis ti Farisai tla nih an theih ti Lalpa nih a theih kâ hen ,
43004002	( Sikhawmsele Jisu tak nih chun a baptis lo , a ṭhiruai tla nih an baptis tâwn . )
43004003	Judai ram chu a kaltâk le , Galili ram ah a kîr nawlh rawh .
43004004	Chun , Samari ram a pal ding asi .
43004005	Chuvachun , Samari ram ah khua pakhat , Saikar an ti mi chu a tleng le , Jakob nih a fa Josef sinah mun a pêk mi kiang kha ;
43004006	Jakob tikhurchawh khawm kha chunah chun a um . Chun , Jisu chu a lam kal dît ruangah tikhurchawh kiang ah a to : Sûn dâr leinih liau asi .
43004007	Chun , Samari nunau pakhat tî than a hawng . Jisu nih a sinah , " Din ding hawng ka pêk , " a ti .
43004008	A ṭhiruai lam chu ei ding châwk hen khua ah an kal rawh .
43004009	Chuvachun , Samari nunau nih chun a sinah , " Nang Juda mi na si , kei Samari nunau ka si , zeitin zia hen ka sinah din ding na ka deih ? " a ti . ( Juda tla nih Samari tla zei lak khawmah an mang dahlo ruangah . )
43004010	Chun Jisu nih a sâng le , a sinah , " Pathian thilpêk le , Din ding hawng ka pêk , ' na sinah titu hi theih le chu , nangnih a sinah na deih dauh ding asi , chun , anih nih tî nung a nan pêk rawh ding asi , " a ti .
43004011	Chun , nunau nih chun a sinah , " Pu , a thannâk zeikhawm na nei lo mi , tikhurchawh a thûk thlo mi , kha zei a mi tî nung na tawng ?
43004012	Kan pu Jakob ngâk hen na rokual dauh mazei ? Anih nih chun tikhurchawh hi hawng kân pêk le , amah khawm nih a din le , a fa le , a ran tla hen , " a ti .
43004013	Chun , Jisu nih a sâng le ; a sinah , " Âuzawng hi tî dintu vial an tîhâl nawlh lai ;
43004014	âuzawng an sinah ka pêk ding mi tî dintu vial lam chu zungzâl hen an tîhâl lai loh , kei nih an sinah tî ka pêk ding mi chu an sung ah tî nung a um lai le , zungzâl nung tiang hen a irh lai , " a ti .
43004015	Chun , nunau nih chun a sinah , " Pu , chu tî chu hawng ka pêk , ka tîhâl lonâk ding leh hi bang tiang tî than ding hen ka hawng lonâk ding hen , " a ti .
43004016	Chun , Jisu nih a sinah , " Na pasal va kawh le , hinah hawng nawlh , " a ti .
43004017	Chun , nunau nih chun a sinah , " Pasal ka nei lo , " a ti le , a sâng . Jisu nih a sinah , " Pasal ka nei lo , na ti mi hi , na dik ngâk ;
43004018	pasal panga na nei rawh , tuah mi hi na pasal asi lo asi , hi thu hi na sim dik ngâk , " a ti .
43004019	Nunau nih chun a sinah , " Pu , khuavâng na si ti ka theih .
43004020	Kannih thlâktu tla nih chun hi tlâng ah hin Pathian an sawnh tâwn ; sikhawmsele , nannih nih chun , ' Minung nih Pathian an sawnhnâk mun ding chu Jerusalem ah a um , ' nan ti tâwn , " a ti .
43004021	Chun , Jisu nih a sinah , " Nunau , ka thu lung rawh , hi tlâng kher lo khawm ah , Jerusalem kher lo khawm ah Pa nan sawnh tik a tlung awt rawh .
43004022	Nannih nih nan theih lo mi nan sawnh tâwn ; kannih nih kan theih mi kan sawnh tâwn . Ruangsuaknâk Juda tla sin thawk hen a hawng suak awt asi .
43004023	Chuvachun , a tik a tlung awt rawh , tu khawmah a tlung liau chir , chu tik chun Pathian sawnhtu tatak tla nih Thlarau leh thudik hen Pa an sawnh lai , Pa nih chu hâwi mi chu amah sawnhtu ding hen a hâwl asi .
43004024	Pathian chu Thlarau asi , a sawnhtu tla nih Thlarau leh thudik hen an sawnh ding asi , " a ti .
43004025	Chun , nunau nih chun a sinah , " Mesia , ( Sariak Thuh an ti mi chu ) a hawng kal awt ti ka theih , anih chu a hawng kal tikah zeizawng hawng kan simh lai , " a ti .
43004026	Chun , Jisu nih a sinah , " Keimah a nan sawnhtu hi amah chu ka si , " a ti .
43004027	Chun , chu liau tak chun a ṭhiruai tla chu an hawng kal le , nunau a sawnh mi chu chê an ti ; sikhawmsele , âukhawm nih , " Zeime na hâwl ? " " Zeirang nunau na sawnh ? " khawm an ti lo .
43004028	Chun nunau nih chun a tibêl a kaltâk le , khua ah a kal , mi zapi sinah ,
43004029	" Ka thilti zawzawng hawng ka simh vimatu mi pakhat a um , hawng kal ule , zauhnik u , Mesia asi kho lai ma ? " a ti .
43004030	Chun , annih chu khua ah mi chu an hawng suak le , amah lei an fûk rawh .
43004031	Chu karah a ṭhiruai tla nih chun a sinah , " Sîntirtu , ei rawh , " an ti chiam .
43004032	Sikhawmsele , anih nih chun an sinah , " Buh nan theihlo mi ei ding ka nei , " a ti .
43004033	Chun , ṭhiruai tla chu anna sâwn le , " A ei ding mi nih an hawng put piak masi le ? " an ti .
43004034	Chun , Jisu nih an sinah a sim le , " Hawng ka fialtu duhzia ti leh a rianṭuan dih ding hi ka buh asi .
43004035	Nannih nih , ' Fâng ât ding thla li a um rih , ' nan tilo mazei ? Ngâi u , ka nan simh na ; chuanh ule , lo tla zauh u , tu thawk hen ât ding hen a vâng asi .
43004036	A âttu nih lawh a tawng tâwn le , zungzâl a nung tiang um ding hen rah a khawmh tâwn , a tuhtu leh a âttu anna lâwm vevê khonâk ding hen .
43004037	' Pakhat nih a tuh le , midang nih a ât , ti thu hi , chu lak chun a dik asi .
43004038	Nan ṭuan tha fâk lo ât ding hen ka nan fial na kha ; midang nih an ṭuan le ; nannih nih an ṭuan chia chu nan zulhpeh asi , " a ti .
43004039	Chun , nunau nih chun , " Ka thilti zawzawng a hawng ka simh vima , " ti hen , a theihtir mi thu ruang khan , chu khua mi Samari mi tamtak nih Jisu an zumh rawh .
43004040	Chuvachun , Samari mi tla chu Jisu sinah an hawng le , an sinah châm ding hen an ngiar chiam ; chun , chunah ni nih a châm .
43004041	Chun , midang tamtak nih amah thu ruangah an lung rawh .
43004042	Chun annih nih chun , nunau sinah chun , " Tu lam chun na thusim ruangah lung kan si lo rawh ; kanmah ngelchel nih a thu kan theih le , hi minung hi laikulh Ruangsuahtu asi ngelchel ti kan theih rawh , " an ti .
43004043	Chun , ni nih nûnah chun chu thawk hen a suak le , Galili ram ah a kal rawh .
43004044	Jisu tak nih , khuavâng chu amah khua leiah chun chawnglawmh hen a um dah lo ti a theihtir tâwn .
43004045	Chuvachun , Galili ram a va tlung chun Galili ram ah mi tla nih an lawmh le , Jerusalem ah Kût liauah a thilti zawzawng an muh ruang khan ; annih khawm chu Kûtnâk ah an kal bâk dangâiah .
43004046	Chun , Galili ram ah Kana ah tî uain a changtirnâk kha a hawng tleng nawlh . Chun , Sorkar rianṭuantu âumawh a um le , a fapa Kapernaum ah a damlo .
43004047	Chun , Jisu Judai ram mi Galili ram ah a hawng ti a theih kâ hen a va kal , a fapa damh ding hen a ngiar chiam le , a thi awt ngangâi asi .
43004048	Chun , Jisu nih a sinah , " Singsiahnâk tla leh thilchê tla nan muh lo chun nan lung rîlmâl lai loh , " a ti .
43004049	Chun , Sorkar rianṭuantu nih chun a sinah , " Pu , ka fa thih lânah hawng ko me a , " a ti .
43004050	Chun , Jisu nih a sinah , " Tlung ko rawh , na fapa chu a dam rawh , " a ti . Chun , chu minung nih chun Jisu nih a sinah thu a sim mi chu a lung le , a kal rawh .
43004051	Chun a kal liauah a to-aw tla nih an hawng dawng le , " Na fapa chu a dam rawh , " an hawng ti .
43004052	Chun , anih nih chun an sinah a dam liau tik chu a deih na . Chun , annih nih chun a sinah , " Mazân nî her sat ah a râifanh nih a thlah rawh asi , " an ti .
43004053	Chun , a pa nih , Jisu nih a sinah , " Na fapa chu a dam rawh , " a ti liau tak chu asi ti a theih rawh ; chun , amah leh a dâwngsung tla nih an ektê hen Jisu an zumh rawh .
43004054	Chu chu Jisu nih a thilchê ti Judai ram thawk hen Galili ram ah a hawng kal liauah a ti veinihnâk chu asi .
43005001	Chubang nûnah chun Juda tla Kût pakhat a um le , Jisu Jerusalem ah a va kal .
43005002	Chun , Jerusalem ah chun Dawrâ Kawtkâ kiangah zur a um le , chu chu Hebrai hawlh hen Betzatha an ti le , sârbûk panga a nei .
43005003	Chunah chun damlo , mitchâw , kekhêng leh zeng tla tamtak an zâu . ( Tî a tlingtlawk ding mi chu an ngâk .
43005004	Vei zeimaw zat chu rilî ah vânmifial chu a hawng ṭum le , tî a hawng tlawktir . Chun , titlawk lakah ṭum masachemtu chu zei nganfâk zawng damtir hen a um . )
43005005	Chun , dam lo kum sâwmthum leh kum riat a ngawr mi chunah chun âumawh a um .
43005006	Chun , Jisu nih a zâu ko mi chu a muh le , chu hâwi hen sâwt tak a um rawh ti a theih le , a sinah , " Damh na duh ma ? " a ti .
43005007	Chun , damlo mi nih chun , " Pu , tî a tlingtlawk chun zur ah hawng ka siahtu ka nei lo le , ka kal karah mi nih an hawng ka sawhkhanh tâwn , " a ti le , a sâng .
43005008	Chun , Jisu nih a sinah , " Thawk le , na tangphah lâk le , kal rawh , " a ti .
43005009	Chun , lâkkhatko ah chu minung chu a dam le , a tangphah chu a lâk le , a kal rawh . Chu ni chu Dinhni asi .
43005010	Chuvachun , Juda le nih a damh mi sinah chun , " Dinhni asi , na tangphah lâk a zarh , " an ti .
43005011	Chun , anih nih chun an sinah , " Hawng ka damhtu nih ka sinah , ' Na tangphah lâk le , kal rawh , hawng ka ti asi , " a ti le , a sâng .
43005012	Chun , annih nih chun a sinah , " ' Na tangphah lâk le , kal rawh , ' na sinah titu chu âu me si ? " an ti le , an deih .
43005013	Sikhawmsele , a damh mi nih chun âu me asi a theih lo le , chunah chun mi zapi an um ruangah Jisu tâ nih a kal rawh .
43005014	A nehnûn ah chun Jisu nih anih chu Pathian Biakin ah a muh le , a sinah , " Ngâi rawh , na dam rawh hi , thil sual nawlh lah rawh , chu lo chun thil ṭhalo khun na tlûnah a hawng um sual lai , " a ti .
43005015	Chun , chu minung chu a va kal le , Juda le sinah chun a damhtu chu Jisu asi ti a simh na .
43005016	Chun , Dinhni ah chubang thil tla chu a ti ruangah Juda tla nih Jisu an nehsawh rawh .
43005017	Sikhawmsele , Jisu nih annih chu a sawnh na le , an sinah , " Ka Pa nih tutiang khawm hen rian a ṭuan tâwn , kei khawm nih ka ṭuan tâwn , " a ti .
43005018	Chuvachun , Juda tla nih thah ding an tum khun le , Dinhni a buar ruang cho khawm asi lo le , Pathian amah Pa ah a ruat le , Pathian tluk hen â siam ruang khawmah asi .
43005019	Chun , Jisu nih an sinah , " Thungâi tak hen ka nan simh na , Fapa nih amah ko hen zeikhawm a ti kho lo , Pa thilti a muh mi cho lo chu ; thil a ti mi hâwi zawng chu , Fapa khawm nih a ti bâk tâwn .
43005020	Pa nih Fapa a dâwt le , a thilti zawzawng a sinah a zauhtir tâwn ; hi ngâk a thilti rokual dauh hi a sinah a zauhtir teh lai , chê nan ti dingah .
43005021	Pa nih mithi tla a thawh le , a nungtir tâwn hâwi hen , Fapa khawm nih a duh mi zawng a nungtir tâwn .
43005022	Pa nih âu lâi khawm a rêl piak lo , lâirêl zawzawng Fapa a rêltir dauh ;
43005023	mi zawzawng nih Pa an zah hâwi hen , Fapa khawm an zahnâk ding hen . Âuzawng Fapa zahlo chu , Pa a fialtu khawm zahlo asi .
43005024	" Thungâi tak hen ka nan simh na , âuzawng ka thu theih hen , hawng ka fialtu lung nih chun zungzâl nungnâk a nei rawh , mawh hen a um lo le , thihnâk thawk hen a suak le , nungnâk ah a lût dauh asi .
43005025	Thungâi tak hen ka nan simh na , a tik a tlung awt rawh , tu khawmah a tlung liau chir , chu tik ah chun mithi tla nih Pathian Fapa aw-hâu an theih lai le , a theihtu vial an nung lai .
43005026	Pa nih amah lakah nungnâk a nei hâwi hen , Fapa khawm amah lakah nungnâk a neitir ;
43005027	chun , Minung Fapa asi ruangah a sinah lâirêl ding thuneihnâk a pêk .
43005028	" Hi hi chê ti lah u , a tik a tlung awt rawh , chu tik ah chun thlân ah a um mi zawzawng nih a aw-hâu an theih lai le , an suak ver lai ;
43005029	thil ṭha titu tla chu nungnâk ting hen an thawknawlh lai le , thilsual titu tla chu mawhnâk ting hen an thawknawlh lai .
43005030	" Keimah thu hen zeikhawm ka ti kho lo ; Pa nih hawng ka simh hâwi vima hen lâi ka rêl tâwn , ka lâirêl chu dik tak asi , keimah thu thu hen um ka tum lo le , hawng ka fialtu duhzia hen um ka tum tâwn ruangah .
43005031	" Mah thâwngthâng theihtir sele , ka theihtirnâk a dik lai loh .
43005032	Ka thâwngthâng theihtirtu chu midang asi ; anih nih chun ka thâwngthâng a theihtir mi chu a dik ti ka theih .
43005033	Nannih nih Johan sinah mi nan fial le , chun , anih nih thudik a nan theihtir na kha .
43005034	Theihtirnâk ka pawm mi chu , minung thu asi lo ; sikhawmsele ruang nan suak khonâk ding hen hi thu hi ka sim asi .
43005035	Chu Johan chu khâwnvâr alh tak leh chêu tak chu asi ; a chêu ah chun a lâwm rih ding nan duh kha .
43005036	Sikhawmsele , theihtirnâk ka nei mi hi Johan theihtirnâk ngâk khan a rokual dauh asi : Pa nih thilti dih ding hawng ka pêk mi , ka thilti tak nih hin Pa nih hawng ka fial ti ka thâwngthâng a theihtir asi .
43005037	Pa hawng ka fialtu khawm nih chun ka thâwngthâng a theihtir rawh . Nannih nih zeiliau khawmah a aw-hâu nan theih dah lo , a mêl khawm nan muh dah lo .
43005038	A thu khawm nan thinlung ah nan kil kumza lo , a fial mi hi nan lung lo ruangah .
43005039	Pathian lasui thu nan rêl tâwn , a sung ah zungzâl nungnâk um hen nan ruat ruangah ; chubang chu ka thâwngthâng theihtirtu asi .
43005040	Sikhawmsele , nungnâk nei ding hen ka sinah nan hawng duh lo .
43005041	Minung chawnglawmhnâk ka lawmh lo ;
43005042	nannih kan theih na , Pathian dâwtnâk nan thinlung ah nan nei lo .
43005043	Ka Pa min hen ka hawng mi asi , nannih nih nan ka pawm lo ; midang amah min hen hawng sele , anih chu nan pawm lai .
43005044	Nannih chawnglawmh tawng lawmhtu tla , zeitin me nan lung kho lai ? Pathian cho thawk hen a suak mi chawnglawmhnâk chu nan hâwl lo mi .
43005045	Kei nih Pa sinah kan phiar na ding hen ruat lah u : an phiar natu chu pakhat a um , nan rinhsan Mosi hi .
43005046	Mosi nan lung chun kei khawm nan hawng ka lung rawh ding asi ; anih nih chun keimah thâwngthâng a rîn ruangah .
43005047	Sikhawmsele , a thurîn chu nan lung lo chun , zeitin ka thu nan lung lai ? " a ti .
43006001	Chubang thil tla nûnah chun , Jisu chu Galili rilî , Tiberia rilî an ti mi , varâl leiah chun a kal rawh .
43006002	Chun , damlo tla tlûnah singsiahnâk a ti mi tla chu an muh ruangah mi zapi tamtak nih amah an zûl .
43006003	Chun , Jisu chu tlâng ah a kâi le , chunah chun a ṭhiruai tla sinah a to .
43006004	Chun , Juda tla Kalkanh Kût chu a nâi rawh .
43006005	Chun , Jisu nih a chuanh le , mi zapi tamtak nih amah lei fûk hen a muh le , Philip sinah , " Hi bang tla ei ding sang a zei me kan châwk lai ? " a ti .
43006006	Chubang thu chu Philip rangah niknâk ding hen a sim asi , a ti ding mi chu amah nih a theih ko dangâi ah .
43006007	Philip nih a sinah , " Mi kip nih tâwm seng anna ting ding khawm hen denari zanih man sang nih a tinh lai lo , " a ti le , a sâng .
43006008	Chun , a ṭhiruai tla lakah pakhat , Simon Peter unau Andri nih chun a sinah ,
43006009	" Barley sang tlang panga leh ngâ panih neitu mipa ngâksia pakhat hinah a um ; sikhawmsele , minung chu tluk rak lakah , chu chu zeime a tlâk lai ? " a ti .
43006010	Chun , Jisu nih , " Mi zapi tla chu totir na u , " a ti . Chun , chu mun ah chun ramhthep tamtak a um . Chun , mipa tla chu an to le , an tam lei chu sângnga ding an si .
43006011	Chun , Jisu nih sang tlang tla chu a lâk le , lâwmthu a sim thluh chun a to mi tla sinah a ṭhen le , chu hâwi ber hen ngâ tla khawm chu an duh rî hen a ṭhen .
43006012	Chun , an khawp nûnah , a ṭhiruai tla sinah chun , " Zeikhawm tlâu lo ding hen a lei mi neknâwi tla rût u , " a ti .
43006013	Chuvachun an rût le , barley sang tlang panga eitu tla ei bang neknâwi hen khobung leinih an khah .
43006014	Chun , mi zapi nih chun singsiahnâk chu an muh ka hen , " Hi minung hi , Khuavâng laikulh ah a hawng kal ding chu asi tatak mahi ! " an ti .
43006015	Chun amah chu lal ah siam ding hen tleih râm tum hen an hawng kal awt ti Jisu nih a theih le , tlâng ah amah dei hen a dang hen a kal rawh .
43006016	Chun zânleibâi ah chun , a ṭhiruai tla chu rilî ah chun an va kal le ;
43006017	lawng ah anna chuan le , rilî ah chun Kapernaum an fûk . Chun , khua a thim rawh le , Jisu tâ nih an sinah a hawng tleng lo rih .
43006018	thli chawp tak a râng ruangah tî tlingtlawk a sâng dadauh asi .
43006019	Chun , stade kul leh panga mawh sâwmthum mawh an vei rawh chun , Jisu chu rilî tlûnah kê hen a kal mi , lawng a hawng naih hen an muh le , an ṭih .
43006020	Sikhawmsele , anih nih chun an sinah , " Keimah ka si , ṭih lah u , " a ti .
43006021	Chun , lawng ah chun chuantir an duh rawh , chun , zeikarlo ah lawng nih chun an fûk mi tlâng chu a tleng chawlh rawh .
43006022	A thâituan ah chun rilî khat lei râl ah mi zapi dîr tla nih chun lawng pakhat lo chu lawng dang an muh lo le , Jisu chu a ṭhiruai tla sinah lawng ah chun â chuan bâk lo le , a ṭhiruai tla anmah dei hen an kal ti an theih .
43006023	Sikhawmsele , Lalpa nih lâwmthu a sim nûnah sang an einâk mun kiang ah khan , Tiberia thawk hen lawnglêng tla a hawng tlung .
43006024	Chun , mi zapi nih chun Jisu leh a ṭhiruai tla chu an um lo rawh ti an theih rawh chun , annih khawm lawnglêng lakah chun anna chuan le , Jisu hâwl hen Kapernaum ah an hawng tlung .
43006025	Chun , rilî râl ah an tawng le , a sinah , " Sîntirtu , zeitik me hi leiah na hawng tleng ? " an ti .
43006026	Chun , Jisu nih an sinah , " Thungâi tak hen ka nan simh na , thilchê tla nan muh ruangah nan ka hâwl mi asi lo le , sang tlang nan ei le , nan khawp ruang dauh khan asi .
43006027	Buh ral kho mi ruangah ṭuan lah u , zungzâl tiang hen nungnâk um kumza ding mi buh , Minung Fapa nih a nan pêk na ding mi ruang chun ṭuan u ; Pa Pathian nih chun anih chu a birhtir rawh dangâiah , " a ti le , a sâng .
43006028	Chun , annih nih chun a sinah , " Pathian rian kan ṭuan khonâk ding hen zeime kan ti ding ? " an ti .
43006029	Chun , Jisu nih an sinah , " Pathian rianṭuan chu hi hi asi , a fial mi hi zumh ule , " a ti le , a sâng .
43006030	Chun , annih nih chun a sinah , " Singsiahnâk zeime na ti lai , kan muh hen kan nan lung khonâk ding hen ? Zei thil me na ti lai ?
43006031	Kan pu tla nih ramkaro ah manna kha an ei le , ' Vân thawk hen an sinah sang ei ding a pêk , ti rîn hâwi hen , " an ti .
43006032	Chun , Jisu nih an sinah , " Thungâi tak hen ka nan simh na , vân thawk hen mi sang kha Mosi nih an pêk na mi asi lo , ka Pa lam nih chun vân thawk hen sang tak an pêk na asi hi .
43006033	Pathian sang chu vân thawk hawng ṭum hen , laikulh sinah a nungnâk pêktu hi asi , " a ti .
43006034	Chun , annih nih chun a sinah , " Lalpa , chu sang chu zungzâl hen hawng kan pêk rawh , " an ti .
43006035	Chun , Jisu nih an sinah , " Kei hi nungnâk sang chu ka si , âuzawng ka sinah a hawng kal mi chu a sungvâng lai loh , âuzawng hawng ka zumhtu chu zeitik khawmah a tîhâl lai loh .
43006036	Sikhawmsele , nannih nih nan ka muh khawmah nan ka lung lo ti ka nan simh na .
43006037	Pa nih a ka pêk mi zawzawng ka sinah an hawng ver lai ; âuzawng ka sinah hawng kal mi chu ka nar rîlmâl lai loh .
43006038	Mah duhzia ti ding hen vân thawk hen hawng ṭum ka si lo le , hawng ka fialtu duhzia ti ding hen hawng ṭum ka si dauh .
43006039	Hi hi hawng ka fialtu duhzia chu asi , anih nih a ka pêk mi zawzawng zeikhawm thlâu lo sele , ni dawngh ni ah chun thawh dauh na sele .
43006040	Chun , hi hi ka Pa duhzia asi , âuzawng Fapa muh hen , zumhtu zawng nih zungzâl nungnâk nei sele ; chun , kei nih ni dawnghnâk ah chun annih chu ka thawh na lai , " a ti .
43006041	Chun , " Vân thawk hen sang hawng ṭum mi chu ka si , " a ti ruangah Juda tla chu a tlûnah an chipchiar .
43006042	" Hi minung hi Josef fa Jisu asi lo ma ? a nu leh a pa khawm kan theih . ' Vân thawk hen hawng ṭum ka si , ' zeitin a ti zia ? " an ti .
43006043	Chun , Jisu nih an sinah , " Chipchiar lemang lah u .
43006044	Pa hawng ka fialtu nih a hîp lo chun âukhawm ka sinah a hawng kal kho lai loh , chun , kei nih ni dawnghnâk ah chun ka thawh lai .
43006045	Khuavâng tla lasuibu ah , " Pathian sîntir hen an um ver lai , " ti rîn asi . Mi kip Pa thu theih hen sîn mi vial chu ka sinah an hawng kal tâwn .
43006046	Âukhawm nih Pa an muh lo , Pathian sinah hawng suak cho lo nih chun ; anih nih chun Pa chu a muh .
43006047	Thungâi tak hen ka nan simh na , âuzawng a lungtu nih chun zungzâl hen nungnâk a nei rawh asi .
43006048	Kei hi nungnâk sang chu ka si .
43006049	Nan pu tla nih ramkaro ah manna kha an ei narêng hen an thi .
43006050	Hi hi vân thawk hen sang hawng ṭum mi chu asi , mi nih a ei hen , a thi lonâk ding hen .
43006051	Kei hi vân thawk hen sang nung hawng ṭum chu ka si , âuzawng nih hi sang hi a ei chun zungzâl hen a nung kumza lai ; asi , laikulh nungnâk dingah ka pêk ding mi sang chu ka taksa hi asi , " a ti .
43006052	Chuvachun , Juda tla anna êl le , ' Hi minung nih hin zeitin me a taksa ei ding hen hawng kan pêk kho lai ? " an ti .
43006053	Chun , Jisu nih an sinah , " Thungâi tak hen ka nan simh na , Minung Fapa taksa nan ei hen , a thisen nan din lo chun , nanmah lakah nungnâk nan nei lo .
43006054	Âuzawng ka taksa ei hen , ka thisen dintu nih chun zungzâl nungnâk a nei rawh . Chun , ni dawnghnâk ah annih chu ka thawh na lai .
43006055	Ka taksa hi buh tak asi , ka thisen hi din ding tak asi .
43006056	Âuzawng ka taksa ei hen ka thisen dintu chu , keimah lakah a um kumza tâwn , kei khawm amah lakah ka um kumza tâwn .
43006057	Pa nung mi nih chun hawng ka fial le , Pa ruangah nung ka si hâwi hen , âuzawng hawng ka eitu chu keimah ruangah anih khawm a nung lai .
43006058	Hi hi vân thawk hen sang hawng ṭum chu asi : pu tla nih sang chu an ei le , an thi hâwi kha asi lo , âuzawng hi sang eitu zawng chu zungzâl hen a nung kumza lai , " a ti .
43006059	Chubang thu chu , Kapernaum ah a sîntir na liau khan , pumhnâk in ah a sim .
43006060	Chuvachun , a ṭhiruai tla zeimaw mi tamtak nih chu chu an theih le , " Hi hi thu har tak asi : âu nih a ngaihtawnh dân a thiam kho lai ? " an ti .
43006061	Chuvachun , chu thu lakah chun a ṭhiruai tla an chipchiar ti Jisu nih a thinlung hen a theih le , an sinah , " Hi thu nih hin zei an khamtir na ?
43006062	Minung Fapa hi a lânah a umnâk mun ah a kâi mi nan muh chun , zeitin si lai ne ?
43006063	Nungtirtu chu thlarau asi , taksa chu zeirang khawmah a tlâk lo ; nan sinah thu ka sim mi tla hi thlarau asi , nungnâk khawm asi .
43006064	Sikhawmsele , nan lakah zeimaw mi lunglo an um , " a ti . Jisu nih a lunglotu tla leh a tleihtirtu ding chu a tîr thawk hen a theih ruangah .
43006065	Chun , amah nih , " Chu ruangah asi , nan sinah , ' Pa nih a pêk mi cho lo chu , âukhawm ka sinah an hawng kal kho lai loh , ' ka ti mi kha , " a ti .
43006066	Chu nûnah chun amah zûltu tla lakah tamtak nih an kaltâk le ; amah an kawmh nawlh lo rawh .
43006067	Chuvachun , Jisu nih leinih tla sinah chun , " Nannih khawm kal ding nan duh bâk ma ? " a ti .
43006068	Chun , Simon Peter nih a sinah , " Lalpa , âu sinah me kan kal lai ? Nangnih zungzâl nungnâk thu na nei asi .
43006069	Nang Pathian Mi Thenhlimh chu na si ti kan lung hen kan theih rawh , " a ti le , a sâng .
43006070	Chun , Jisu nih an sinah , " Nannih leinih tla hi keimah thîm nan si lo ma ? Nan lakah minung pakhat lam chu diabol asi , " a ti .
43006071	Iskariot Simon fapa Juda , leinih tla lakah â tel bâk mi thu kha a sim asi , anih chu a tleihtirtu ding asi ruangah .
43007001	Chu nûn chun , Jisu nih Galili ram a ṭawl le ; Juda tla nih amah thah an tum ruangah Judai ram chu a ṭawl duh lo .
43007002	Chun , Juda tla Basâ Kût chu a nâi rawh .
43007003	Chun , a unau tla nih a sinah , " Hi thawk hen Judai ram ah va kal rawh , an zûltu tla khawm nih na thilti hi an muh khonâk ding hen .
43007004	Âukhawm nih a thup hen thil an ti lo , mah min thang duh ko hen . Hi bang thil tla hi na ti asi chun , laikulh sinah a theihtir rawh , " an ti .
43007005	A unau tla khawm nih an zumh lo .
43007006	Chun , Jisu nih an sinah , " Ka tik a tlung lo rih ; nannih tik lam chu a tlung kumza asi .
43007007	Laikulh nih an hua kho na lo , kei lam chu a ka hua tâwn , a thilti tla a sual ti ka simhfiang ruangah .
43007008	Nannih kûtnâk ah va kal u , kei lam chu kûtnâk ah hin ka kal awt lo rih , ka tik a tlung lo rih ruangah , " a ti .
43007009	Chun , chu thu chu an sinah a sim le , Galili ram ah a um ko rih .
43007010	Sikhawmsele , a unau tla chu kûtnâk ah an kal tâ nûnah chun anih khawm zatlâng theihlo hen , a thup hâwi hen a va kal bâk .
43007011	Chun , Juda tla nih kûtnâk ah chun anih chu an hâwl le , " A zeime a um ? " an ti .
43007012	Chun , a thu mi zapi lakah mi nih anna chaih chur ; a zeimaw mi nih , " Mi ṭha asi , " an ti ; midang nih , " Silo , mi zapi a perpet dauh asi , " an ti .
43007013	Sikhawmsele , Juda tla an ṭih ruangah âukhawm nih a thu an phuang ngam lo .
43007014	Chun , kût lâikhing ah , Jisu Pathian Biakin ah a va kal le , a sîntir na .
43007015	Chun , Juda tla nih , " Hi minung nih hin a sîn lo hen zeitin lasui a thiam ? " an ti le , thungâi chê an ti .
43007016	Chun , Jisu nih annih chu a sâng le , " Ka thu sîntir hi ka tâ asi lo le , hawng ka fialtu tâ asi dauh ;
43007017	âuzawng amah duhzia ti duh nih chun , thu sîntir hi Pathian lakah mi ma si , keimah phuak sawm hen ka sim mi ma , a theih lai .
43007018	Âuzawng mah phuak sawm hen thusimtu chu , mah rokualnâk hâwltu asi ; a fialtu rokualnâk hâwltu lam chu , chu chu mi dik tak asi , amah lakah chun diklonâk rerêng a um lo .
43007019	Mosi nih Dân chu an pêk na lo mazei ? Sikhawmsele , nan lakah âukhawm nih Dân chu nan zâwt fâwn lo . Nannih nih zeirangah thah nan hawng ka tum ? " a ti .
43007020	Chun , mi zapi nih chun , " Khuri na nei asi ; âu nih me thah ding a nan tum ? " an ti le , an sâng .
43007021	Chun , Jisu nih a sâng le , an sinah , " Thil pakhat ka ti le , nan ektê hen chê nan ti .
43007022	Hi ruangah asi , Mosi nih fêmtan thu an pêk na le ; ( Mosi thawk hen mi asi lo , thlâktu tla thawk hen asi dauh ) Dinhni khawmah mi fêm nan tan tâwn .
43007023	Mosi Dân buar lo ding hen Dinhni khawmah mipa nih a fêm a tan tir chun , kei nih Dinhni ah mi ka damh ver ruangah ka tlûnah nan thinrun mu ?
43007024	Mitmâi zauh hen thu thlûk lah ule , rep tak hen thlûk dauh u , " a ti .
43007025	Chun , Jerusalem ah mi zeimaw mi nih , " Hi minung hi thah an tum mi kha asi lo ma ?
43007026	Zauhnik u , langngân hen thu a sim le , a sinah zeikhawm an sim lo . Amah hi Mesia asi ti lâirêltu tla nih an theih tatak menmaw ?
43007027	Hi minung hi , zei thawk hen a hawng mi me si ti kan theih asi , Mesia lam chu a hawng kal tikah âukhawm nih a zei thawk hen a hawng mi me si ti an theih lai loh , " an ti .
43007028	Churuang chun Jisu nih Pathian Biakin ah a sîntir na pah hen a âu le , " Nannih nih nan ka theih , zei thawk hen ka hawng kal ti nan theih . Sikhawmsele mah thu hen hawng ka si lo , hawng ka fialtu chu mi dik tak asi , anih chu nan theih lo .
43007029	Kei lam nih chun anih chu ka theih ; a sin thawk hen hawng ka si , amah nih hawng ka fial asi , " a ti .
43007030	Chuvachun , anih chu tleih an tum le , sikhawmsele a tik a tlung lo rih ruangah âukhawm nih a tlûnah kut an thlâk lo .
43007031	Mi zapi lakah tamtak lam nih chun anih chu an zumh le , " Mesia chu a hawng tikah hi minung ngâk hen tam dauh singsiahnâk a hawng ti lai mazei ? " an ti .
43007032	Chun , Farisai tla nih a tlûnah mi zapi tla nih a thup hen anna chaihnâk thu tla chu an theih le ; chun , bâwlpu lal tla leh Farisai tla nih tleih ding hen tleihtu tla an fial rawh .
43007033	Chun , Jisu nih , " Sâwtlotê nan sinah ka um lai rih le , hawng ka fialtu sinah ka kal lai .
43007034	Nannih nih nan hawng ka hâwl lai le , nan hawng ka tawng lai loh ; ka umnâk ah nan hawng kho lai loh , " a ti .
43007035	Chun , Juda tla anna sâwn le , " Kan muh lo ding hen hi minung hi a zeime a kal awt ? Greek tla sinah Juda ṭiau rekrâwi tla sinah kal hen Greek tla chu a sîntir na awt masi ?
43007036	' Nannih nih nan ka hâwl lai le , nan ka tawng lai loh ; ka umnâk khawmah nan hawng kal kho lai loh , a ti mi hi , zei a tinâk me asi ? " an ti .
43007037	Chun , Kût ṭiak awt ni , ni rokual takah chun , Jisu a dîr le , a âu le , " Âuzawng a tîhâl mi chu ka sinah hawng kal sele din seh .
43007038	Âuzawng hawng ka zumhtu chu Pathian lasui thu sim hâwi hen tî nung va tla amah thawk hen a hawng luang lai , " a ti .
43007039	Chu thu chu a zumhtu tla nih Thlarau an nei ding thu a sim asi ; Thlarau chu pêk asi lo rih , Jisu chu chawnglawmh hen a um lo rih ruangah .
43007040	Chun , mi zapi tla lakah a zeimaw mi nih chubang thu chu an theih le , " Hi minung hi khuavâng chu asi tatak ko ! " an ti .
43007041	Midang tla nih , " Anih chu Mesia chu asi hi ! " an ti . Zeimaw mi lam nih chun , " Zeitin Mesia chu Galili ram thawk hen a hawng suak lai ?
43007042	Mesia chu David thlâk lakah , David umnâk khua Bethlehem ah a suak ding asi ti Pathian lasui thu nih a sim lo mazei ? " an ti .
43007043	Chuvachun , amah ruangah mi zapi lakah ṭhennâk a hawng um rawh .
43007044	Zeimaw mi nih chun tleih an duh le , sikhawmsele âukhawm nih kut an thlâk lo .
43007045	Chun , vêngtu tla chu bâwlpu tla leh Farisai tla sinah an hawng chun , annih nih chun an sinah " Zeirangah nan hawngpi lo ? " an ti .
43007046	Vêngtu tla nih chun , " Khi bang hâwi hen mi nih thu an sim dah lo , " an ti le , an sâng .
43007047	Chun , Farisai tla nih chun an sinah , " Nannih khawm hum hen nan um bâk rawh mu ?
43007048	Lâirêltu tla leh Farisai tla lakah mi rerêng amah zumhtu an um mazei ?
43007049	Hi bang Dân theihlo mi zapi tla hi siat phurhtu an si , " an ti le , an sâng .
43007050	Nikodem , a lânah Jisu sinah a hawng mi kha , an lakah tel bâk asi le , an sinah ,
43007051	" Amah thawk ngelchel hen a thu theih leh a thilti theih lânah kan dân nih mi mawh a phurhtir tâwn mazei ? " a ti .
43007052	Annih nih chun a sinah , " Nang khawm Galili mi na maw na si bâk ? Hâwl le , Galili ram ah chun khuavâng âukhawm suak ding an um lo ti theih ko me , " an ti le , an sâng .
43008001	[ Chun , mikip mah in chiau ah an kal rawh . Jisu lam chu Oliv tlâng ah a kal rawh .
43008002	Chun , zîng ah Pathian Biakin ah a lût nawlh le , mi zawzawng a sinah an hawng kal le , chun , anih chu a to le , anmah tla a sîntir na .
43008003	Chun , Dân sîntirtu tla leh Farisai tla nih nunau pakhat ṭângdang a pawmtâk liau chir ah an tleih mi an hawngpi le , chun a lâi ah an dîrtir le
43008004	a sinah , " Sîntirtu , hi nunau hi ṭângdang a pawm liau takah an tleih asi .
43008005	Dân ah Mosi nih hi hâwi hi lung hen thi thlo seh ding thu hawng kan pêk le , nangnih zeitin hi thu hi na ngaih ? " an ti .
43008006	Chu thu chu amah niknâk ding hen an ti le , a phiarnâk ding an tawng khonâk ding hen . Chuvachun , Jisu a kûn le , a kutdawng hen tual ah a rîn .
43008007	Chun , an deih seset ruangah anih chu a thawk le , an sinah , " Nan lakah sual neilo mi zawng nih amah chu lung hen seh masa seh , " a ti .
43008008	Chun , a kûn nawlh le , a kutdawng hen tual ah a rîn nawlh .
43008009	Chun , annih nih chun a thusim chu an theih hen , upachem nih a dawmh le , a dawngh tiang hen , pakhat khat hen anna relh hep le ; chun Jisu cho a um rawh , nunau a lâi ah a umnâk mun ah a um mi hen khan .
43008010	Chun , Jisu a thawk le , a sinah , " Nunau , zeiah me an um rawh ? Âukhawm nih an mawhtir lo mu ? " a ti .
43008011	Chun , anih nih chun , " Lalpa , âukhawm nih an hawng ka mawhtir lo , " a ti . Chun , Jisu nih a sinah , " Kei khawm nih ka nan mawhtir lo ; kal le , tu thawk hen sual lah rawh , " a ti . ]
43008012	Chun , Jisu nih an sinah thu a sim nawlh le , " Kei laikulh chêu ka si ; âuzawng hawng ka zûltu chu mûi ah a kal lai lo , nungnâk chêu a nei dauh lai , " a ti .
43008013	Chuvachun , Farisai tla nih a sinah , " Mah nâ theihtir mi na si ; na theihtirnâk a dik lo , " an ti .
43008014	Jisu nih an sinah , " Mah thu theihtir khawmsele , ka thu theihtir a dik asi ; kei nih ka hawng suaknâk leh ka kalnâk lei ding khawm ka theih ; nannih lam nih chun ka hawng suaknâk leh ka kalnâk ding lei khawm nan theih lo .
43008015	Nannih nih minung ngaihdân hâwi hen lâi nan rêl tâwn ; kei lam nih chun âukhawm an lâi ka rêl lo .
43008016	Lâirêl khawmsele ka lâirêlnâk a dik ; keimah lâwng ka si lo le , kei leh Pa hawng ka fialtu kan si dauh ruangah .
43008017	Asi , nan Dân ah , ' Mi panih theihpinâk a dik , ' ti rîn asi ko khateh .
43008018	Kei hi mah thu theihtirtu ka si , Pa hawng ka fialtu nih chun ka thu a theihtir asi , " a ti le , a sâng .
43008019	Chun , annih nih chun a sinah , " Na pa zeiah a um ? " an ti . Jisu nih , " Nannih nih kei nan hawng ka theih lo , ka Pa khawm nan theih lo ; kei nan hawng ka theih chun , ka Pa khawm nan theih lai , " ti hen a sâng .
43008020	Chubang thu chu Pathian Biakin ah a sîntir na liauah , thawhlâwm siahnâk mun ah a sim le ; âukhawm nih amah an tleih lo , a tik a tlung lo rih ruangah ;
43008021	Chun , anih nih chun an sinah , " Ka kal ving awt , nannih nih nan ka hâwl lai le , nan sual mawhnâk lakah nan thi lai ; ka kalnâk dingah nan hawng kal kho lai loh , " a ti nawlh .
43008022	Chun , Juda tla nih , " Ka kalnâk dingah nan hawng kal kho lai loh , a ti mi hi , â thah awt masi ? " an ti .
43008023	Chun , anih nih chun an sinah , " Nannih tanglei thawk hen suak nan si ; kei lam chu tlûnlei thawk hen suak ka si ; nannih laikulh a suak nan si ; kei lam chu hi laikulh a suak ka si lo .
43008024	Churuangah , nan sinah , ' Nan sual mawhnâk lakah nan thi lai , ' ka ti mi kha ; anih chu ka si ti nan lung lo chun , nan sual mawhnâk lakah nan thi lai , " a ti .
43008025	Chun , annih nih chun a sinah , " Âu me na si ? " an ti . Jisu nih an sinah , " A tîr thawk hen nan sinah ka sim tâwn kha .
43008026	Nannih thu lakah hin thil tamtak sim le ruat ding ka nei ; zeikhawm si sele , hawng ka fialtu chu mi dik tak asi ; a sinah thu ka theih mi vial laikulh sinah ka simh , " a ti .
43008027	Pa thu an sinah a sim ti an theih lo .
43008028	Chuvachun , Jisu nih , " Nannih nih Minung Fapa hi nan thlâi tikah , anih chu ka si ti leh kei nih mah thu hen zei thil khawm ka ti lo , Pa nih hawng ka simh hâwi vima hen hi bang thu hi ka sim dauh asi ti nan theih teh lai .
43008029	Hawng ka fialtu chu ka sinah a um le , hawng ka thlahthlamh lo ; a lawmh kâng thil ka ti kumza ruangah , " a ti .
43008030	Chubang thu chu a sim liauah mi tamtak nih amah chu an zumh rawh .
43008031	Chun , Jisu nih a lungtu Juda tla sinah chun , " Ka thu nan zâwt kumza chun ka ṭhiruai tla nan si tatak lai ;
43008032	chun thutak nan theih lai le , thutak nih chun sal an suah na lai , " a ti .
43008033	Chun , annih nih chun a sinah , " Abraham thlâk tla kan si , âu sal khawmah kan um dahlo rih ; Sal an suah na lai , ' zeitin zia na ti mi mesi ? " an ti le an sâng .
43008034	Jisu nih an sinah , " Thungâi tak hen ka nan simh na , âuzawng thilsual titu vial sual sal asi .
43008035	Sal chu zungzâl hen in ah a um kumza lo ; fapa lam chu zungzâl hen a um kumza tâwn .
43008036	Chuvachun , Fapa nih sal a nan suah na chun , nan suak tatak lai .
43008037	Abraham thlâk tla nan si ti ka theih ; si khawm ule , thah nan ka tum , ka thu nih nan thinlung ah mun a nei lo ruangah .
43008038	Kei nih ka Pa sinah thil ka muh mi chu ka sim tâwn ; nannih khawm nih nan pa sinah thil nan theih mi chu nan ti tâwn , " a ti .
43008039	Chun , annih nih chun a sinah " Kan pa Abraham asi , " an ti le , an sâng . Chun , Jisu nih an sinah , " Abraham fa le nan si chun , Abraham thilti kha nan ti ding asi .
43008040	Sikhawmsele , tuah thah nan ka tum . Pathian sinah thutak ka theih mi , an simh natu ka si ; Abraham nih chun hi hâwi hen a ti lo .
43008041	Nannih nih nan pa thilti chu nan ti tâwn , a ti . Chun , annih nih chun a sinah " Lakfâ tla kan silo , Pa pakhat chi kan nei , Pathian chu , " an ti .
43008042	Jisu nih an sinah , " Pathian nan pa asi chun , nan hawng ka dâwt lai ; Pathian sinah suak le , amah sin thawk hen hawng kal ka si ; keimah thu hen hawng kal ka si lo , amah fial mi ka si dauh .
43008043	Zeirangah ka hawlh umzia nan theihthiam lo ? Ka thusim nan ngâi set lo ruangah asi .
43008044	Nannih chu nan pa diabol sin thawk hen suak nan si le , nan pa duhzia ti nan duh . Anih chu a tîr thawk hen mi thahtu asi , thutak ah a um lo , a sung ah thutak a um lo ruangah . Âwkrâwl thu a sim chun amah lakah mi a sim tâwn ; mi âwkrâwl asi , âwkrâwlpa khawm asi .
43008045	Thutak ka sim ruangah nannih nih nan hawng ka lung lo asi .
43008046	Nan lakah sual leikângah mawh nan hawng ka phurhtir khotu âu a um ? Thutak ka sim khawmah nannih nih zeirang nan hawng ka lung lo ?
43008047	Pathian sinah thawk hen suak nih chun Pathian thu a ngâi tâwn ; hi ruang hin nan ngâi lo asi , Pathian sin thawk hen suak nan silo ruangah , " a ti .
43008048	Chun , Juda tla nih chun a sinah , " Samari mi khuri nei na si kan ti mi kha , kan dik ngen lo ma ? " an ti le , an sâng .
43008049	Jisu nih , " Khuri nei ka si lo ; ka Pa ka chawnglawmh asi dauh , nannih nih chun nan hawng ka chawnglawmh lo .
43008050	Sikhawmsele , mah rokualnâk hâwl ka si lo ; a hâwltu leh a lâirêltu mi pakhat a um .
43008051	Thungâi tak hen ka nan simh na , mi nih ka thu a zâwt chun , a thi rerêng lai loh , " a ti .
43008052	Juda tla nih a sinah , " Khuri nei na si ti tuah kan nan theih rawh . Abraham a thi rawh , khuavâng tla hen , nangnih , ' Mi nih ka thu a zâwt chun a thi rerêng lai loh , ' na ti .
43008053	Kan thlâktu Abraham ngâk hen na rokual dauh mazei ? Anih khawm a thi rawh , khuavâng tla khawm an thi rawh ; âu ah me na rêl ? " an ti .
43008054	Jisu nih , ' Mah a chawnglawmh sele ka rokualnâk zeikhawm asi lai lo ; ' Kan Pathian ' nan ti mi ka Pa chu , hawng ka chawnglawmhtu asi ;
43008055	nan nih nih amah nan theih lo ; kei lam nih chun amah ka theih ; Amah ka theih lo , ti sele , nanmah hâwi hen mi âwkrâwl ka si lai ; sikhawmsele , amah ka theih le , a thu khawm ka zâwt tâwn .
43008056	Nan thlâktu Abraham kha , ka ni muh ding asi ruangah thungâi â lâwm tâwn ; chun a muh le , â lâwm , " a ti le , a sâng .
43008057	Chun , Juda tla nih chun a sinah , " Nang kum sâwmnga khawm tling lo rih hen , Abraham na muh mazei ? " an ti .
43008058	Jisu nih an sinah , " Thungâi tak hen ka nan simh na , Abraham suak lânah mi ka si rawh , " a ti .
43008059	Chuvachun , a sehnâk lung an sar le , sikhawmsele Jisu â thup le , Pathian Biakin ah mi chu a suak rawh .
43009001	Chun , Jisu nih a kal pah hen a suak tîr thawk hen mi mitchâw pakhat a muh .
43009002	Chun , a ṭhiruai tla nih a sinah , " Sîntirtu , mitchâw chia hen a suak mi hi âu nih me thil sual a ti , hi nih hin ma , a nu leh a pa nih ? " an ti le , an deih .
43009003	Jisu nih , " Hi minung khawm nih a sual lo , a nu leh a pa khawm nih an sual lo ; Pathian rianṭuan a tlûnah a langhnâk ding hen asi dauh .
43009004	Sûn asi liauah hawng ka fialtu rian ka ṭuan ding asi ; zân asi awt rawh hi , chu tikah chun âukhawm nih rian an ṭuan kho lai loh .
43009005	Laikulh ka um karah laikulh chêu ka si , " a ti le , a sâng .
43009006	Chu hâwi hen a sim thluh rawh chun , tual ah chil a sâk le , chil hen chun nêng a tuah le , chun , nêng chu a mit ah a buah le ,
43009007	chun a sinah , " Siloam zur ah va ṭâwl rawh , " a ti . ( Siloam chu Fial tinâk asi . ) Chun , a va kal le ; a ṭâwl le , mit dei hen a hawng nawlh rawh .
43009008	Chuvachun , a zâwlbâwm tla leh a lânah a kut dawnh muh tâwntu tla nih , ' Hi minung hi to bû hen kut dawnh tâwn kha asi lo ma ? " an ti .
43009009	Midang nih , " Amah kha asi , " an ti . Midang nih , " Asi lo , amah banghtu dauh asi , " an ti . Anih nih chun , " Kha kha ka si , " a ti .
43009010	Chun , annih nih chun a sinah , " Na mit zeitin a hawng dei le ? " an ti .
43009011	Anih nih chun , " Jisu an ti mi nih khan nêng a siam le , ka mit ah a buah le , Siloam zur ah va kal le , ṭâwl rawh , ' hawng ka ti rawh asi , " a ti .
43009012	Chun , annih nih chun a sinah , " Anih chu zeiah a um ? " an ti . " Ka theih lo , " a ti .
43009013	Chu lânah mitchâw chu Farisai tla sinah an kalpi .
43009014	Chun , Jisu nih nêng a siam le , a mit a deitir ni kha Dinhni asi .
43009015	Chun , Farisai tla nih a mit a hawng deinâk a muh zia dân an deih nawlh . Anih nih chun an sinah , " Ka mit ah nêng a siah le , ka ṭâwl le , ka muh kho asi , " a ti .
43009016	Chun , Farisai tla zeimaw mi nih , " Chu minung chu Dinhni a khunhriah lo ruangah , Pathian sinah thawk hen suak asi lai loh , " an ti . Zeimaw mi lam nih chun , " Misual nih hi hâwi thilchê zeitin a ti kho lai ? " an ti . Chun , anmah lakah ṭhennâk a hawng um rawh .
43009017	Chun , mitchâw sinah chun , " Na mit a deitir mi kha amah chu zeitin na ngaih ? " an ti nawlh . Chun , anih nih chun , " Khuavâng asi , a ti .
43009018	Sikhawmsele , Juda tla nih mit deinâk tawngtu nu leh pa chu an kawh na lânlo chu , mitchâw asi , mit deinâk a tawng ti , a thu chu an lung lo .
43009019	Chun , a nu leh a pa sinah , " Hi minung hi , nan fapa mitchâw chia hen a suak nan ti mi kha masi ? Zeitin tuah a muh kho zia ? " ti hen , an deih .
43009020	A nu leh a pa nih chun , " Hi hi kan fapa asi ti kan theih , mitchâw chia hen a suak ti khawm kan theih ;
43009021	sikhawmsele , zeitin tuhin a hawng muh kho rawh zia hi kan theih loh , a mit deitirtu khawm kan theih loh , amah deih u ; a upa bâk rawh asi , amah thu chu amah nih a sim lai ! " an ti le , an sâng .
43009022	Juda le an ṭih ruangah a nu leh a pa nih chun , chubang thu chu an sim asi . Juda tla nih chun âuzawng nih , " Anih chu Mesia asi , " ti hen ṭanhtu chu pumhnâk in ah mi nar asi lai ti hen rem an ti chia khap asi .
43009023	Churuangah asi , a nu leh a pa nih chun , " A upa bâk rawh mi chu amah deih u , " an tinâk chu .
43009024	Chun , mitchâw chu an kawh nawlh le , a sinah , " Pathian sawr rawh , kha minung lam kha chu misual asi ti kan theih , " an ti .
43009025	Chun , anih nih chun , " Misual asi le silo ka theih lo , thil pakhat ka theih , a lân khan ka mit a châw le , tuah ka muh kho hi , " a ti le , a sâng .
43009026	Chun , annih nih chun a sinah , " Na tlûnah zeitin a ti ? Na mit zeitin a deitir ? " an ti .
43009027	Chun , anih nih chun an sinah , " Masa khan kan simh na le , nan ngâi lo ; zeirangah theih nan duh nawlh zia ? Nannih khawm a ṭhiruai tla si bâk nan duh mu ? " ti hen a sâng .
43009028	Chun , annih nih chun an fâi le , " Nang hi amah ṭhiruai na si le , kannih lam chu Mosi ṭhiruai tla kan si .
43009029	Pathian nih Mosi a sawnh ti kan theih , hi minung lam hi chu zei thawk hen hawng suak me asi ti kan theih loh , " an ti .
43009030	Chun , chu nih chun an sinah , " Chu tak chu asi a chênâk chu , a zei thawk hen me suak asi ti nan theih lo , sikhawmsele ka mit a deitir asi .
43009031	Pathian nih misual thu a ngâi tâwn lo ti kan theih ; sikhawmsele , âuzawng nih Pathian sawnhtu asi hen , a duhzia thil a ti chun , anih chu Pathian nih a ngâi piak tâwn .
43009032	Laikulh um tîr thawk hen âukhawm nih mitchâw chia hen a suak mi mit an deitir nawlh ti theih asi dah lo .
43009033	Hi minung hi Pathian thawk hen suak asi lo chun zeikhawm a ti kho lai loh , " a ti le , a sâng .
43009034	Chun , annih nih chun a sinah , " Nang sual lumpi hen suak na si , nangnih na hawng kan simh bâk mu ? " an ti le , an sâng . Chun , anih chu an nar rawh .
43009035	Chun , an nar ti Jisu nih a theih le ; chun , anna tawng rawh chun , " Minung Fapa na zumh ma ? " a ti .
43009036	Chun , anih nih chun , " Pu , anih chu âu me asi , ka zumh khonâk ding hen ? " a ti le , a sâng .
43009037	Jisu nih a sinah , " Anih chu na muh rawh asi , an sawnh liau chirtu hi asi , a ti .
43009038	Chun , anih nih chun , " Lalpa , ka lung , " a ti le , a mâimûk .
43009039	Chun , Jisu nih , " Lâirêl ding hen hi laikulh ah hin hawng kal ka si , mitchâw tla an mit a deinâk ding leh mitdei tla chu an mit a châw khonâk ding hen , " a ti .
43009040	Chun , a sinah Farisai um mi tla nih chun chubang thu chu an theih le , a sinah , " Kannih khawm hi mitchâw kan si bak bei ne ? " an ti .
43009041	Chun , Jisu nih an sinah , " Mitchâw si u le chu sual nan neilo ding mi ; sikhawmsele kan muh kho , ' tuah na ti dangâiah , churuang chun nan sual a um kumza asi , " a ti .
43010001	Thungâi tak hen ka nan simh na , " Âuzawng dawrâ kulh kawtkâ ah lût lo hen , a dang lei hen kâi mi chu , chu minung chu fîrmang leh rawkmang asi .
43010002	Âuzawng kawtkâ ah lût lam chu , dawrâ vêngtu asi .
43010003	Kawtkâ vêngtu nih anih chu a awng piak tâwn ; dawrâ tla nih a aw an theih tâwn le ; amah dawrâ tla chu an min hen a kawh chiau na le , a suakpi na tâwn .
43010004	A tâ zawzawng a suaktir na chun , an mâi leiah a kal le , dawrâ tla nih chun amah an zûl tâwn le , a aw an theih ruangah .
43010005	Midang an zûl lai lo le , an tek khalh dauh lai ; midang tla aw chu an theih lo ruangah , " a ti .
43010006	Chu tahṭhimh thu chu Jisu nih an sinah a sim le ; sikhawmsele , zei thu me an sinah a sim ti an theihtiam lo .
43010007	Chun , Jisu nih an sinah a sim nawlh le , " Thungâi tak hen ka nan simh na , kei hi dawrâ kawtkâ chu ka si .
43010008	Ka lânah hawng kal zawzawng tla kha fîrmang leh rawkmang tla an si ; sikhawmsele dawrâ tla nih chun an thu an ngâi lo .
43010009	Kei kawtkâ chu ka si ; âuzawng keimah lakah a lût mi chu ruangsuah hen a um lai le , a lût hen a suak lai , ei ding a tawng lai .
43010010	Fîrmang chu fîr ding leh thah ding leh rawk ding lo chun a hawng kal lo ; kei lam chu nungnâk an nei khonâk ding hen , tamtak an nei khonâk ding hen , hawng kal ka si .
43010011	" Kei dawrâ vêngtu ṭha ka si : dawrâ vêngtu ṭha nih dawrâ tla rangah a nungnâk a pêk tâwn .
43010012	Lawh kal mi , dawrâ vêngtu tak silo hen dawrâ tla a tâ silo mi nih chun chingngia a hawng kal mi a muh chun dawrâ tla a tektâk tâwn ; chun chingngia nih chun a seh na le , a rektir phin na tâwn ;
43010013	lawh a kal mi asi le , dawrâ tla a thlû-nâ lo ruangah a tektâk tâwn asi .
43010014	Kei lam chu dawrâ vêngtu ṭha ka si ; Pa nih a ka theih mi leh kei nih Pa ka theih hâwi hen ka tâ ka theih le ; ka tâ khawn nih an ka theih asi ;
43010015	chun , dawrâ tla rangah chun ka nungnâk ka pêk .
43010016	Chun , hi dawrâ kulh ah mi lo hi dawrâ dang ka nei ; annih khawm ka hawngpi na ding asi , ka aw an ngâ lai ; chuvachun rual khat hen an um lai le , vêngtu pakhat hen .
43010017	" Hi hi ruangah hin Pa nih hawng ka dâwt asi ; lâk nawlh ding hen ka nungnâk ka pêk awt ruangah hin .
43010018	Âukhawm nih ka sinah mi an lâk kho lai loh , keimah thu thu hen ka pêk awt asi . Pêk kho ka si , lâk nawlh kho khawm ka si . Hi thupêk hi ka Pa thawk hen ka tawng asi , " a ti .
43010019	Chubang thu ruang chun Juda tla lakah ṭhennâk a hawng um nawlh .
43010020	An lakah cherkhet nih , " Khuri a nei le , a â asi hi ; zeirangah a thu nan ngâi ? " an ti .
43010021	A zeimaw mi nih , " Hi bang thu hi khuri nei thusim asi lo ; khuri nih mitchâw mit a deitir kho mazei ? " an ti .
43010022	Chun , Jerusalem ah Biakin Apnâk Kût liau asi ; chu chu busik liau asi .
43010023	Chun , Jisu chu Pathian Biakin ah , Solomon sârbuk ah â vel .
43010024	Chun , Juda tla a kiangah an hawng kal le , a sinah , " Zei tiang me laklawh hen na hawng kan tuah awt ? Mesia na si chun , fiang tak hen hawng kan simh rawh , " an ti .
43010025	Jisu nih an sinah , " Ka nan simh na rawh kha , nan lung lo ; ka Pa min hen thil ka ti mi hi , hi nih hin ka thâwngthâng a theihtir asi .
43010026	Sikhawmsele , nan lung lo , ka dawrâ lakah mi nan silo ruangah .
43010027	Ka dawrâ tla nih ka aw an theih tâwn , kei khawm nih annih chu ka theih na le , annih nih chun an hawng ka zûl tâwn ;
43010028	an sinah zungzâl nungnâk ka pêk tâwn ; an vei rîlmâl lai lo le ; âukhawm nih ka thiltikhonâk ah mi an hawng ka suh lai loh .
43010029	Annih hawng ka pêktu ka Pa chu , mi zawzawng ngâk hen a rokual chem asi : âukhawm nih Pa thiltikhonâk ah mi chu an suh kho lai loh .
43010030	Kei leh Pa chu pumkhat kan si , " ti hen a sâng .
43010031	Chun , Juda tla nih chun a sehnâk ding hen lung an sar nawlh .
43010032	Jisu nih annih tla chu a sawnh na le , " Pa sinah suak rianṭuan ṭha cherkhet ka nan zauhtir na le , kha bang rianṭuan tla lak khan a zeiruang khan me lung hen nan hawng ka seh awt ? " a ti .
43010033	Juda tla nih chun a sinah , " Rian ṭha ruangah lung hen kan seh awt lo ; Pathian na sâwi ruangah leh nang minung si ko hen Pathian ah na siam ruang hin asi dauh ! " ti hen , an sâng .
43010034	Jisu nih an sinah , " Nan Dân ah Pathian nih , ' Pathian tla nan si , ' ti rîn asi lo ma ?
43010035	Pathian lasui thu nih a sim mi chu zungzâl rangah a dik asi ti kan theih ; chun Pathian thupêk hen an um mi tla chu Pathian nih pathian tla a ti na .
43010036	Kei rangah chun , Pa nih a hawng ka thîm le , chun laikulh ah a hawng ka fial . Churuangah zeitin zia hen , ' Pathian Fapa ka si , ' ka ti ruangah , Pathian na simsiat , nan ti kho zia ?
43010037	Ka Pa rianṭuan ka silo chun , hawng ka lung lah u .
43010038	Sikhawmsele , ṭuan ka si chun , kei hawng ka lunglo khawm ule , rianṭuan tla hi lung u ; Pa keimah lakah a um ti leh kei Pa lakah ka um ti nan theih hen leh nan theihthiam khonâk ding hen , " a ti le , a sâng .
43010039	Chun , anih chu tleih an tum nawlh le , sikhawmsele , an kut lakah mi a suak rawh .
43010040	Jordan varâl ah , Johan nih a tîr ah a baptisnâk mun ah khan a kal ving nawlh le , chunah chun a um ko .
43010041	Chun , mi cherkhet a sinah an hawng kal le , " Johan nih thilchê zeikhawm chu a ti lo le ; sikhawmsele Johan nih hi minung thu a sim mi zawzawng kha a dik ma hi , " an ti .
43010042	Chunah chun mi cherkhet nih amah an zumh rawh .
43011001	Chun , mi pakhat , a min Lazar ; Mari leh a unau nu Marthi umnâk khua Bethani ah mi damlo a um .
43011002	Mari sariak rimthâw , Lalpa chulh hen , a sam hen a kê nâwttu , kha ṭapa Lazar kha asi , a damlo mi chu .
43011003	Chun , a farnu le nih Jisu sinah , " Lalpa , ngâinik , na dâwt mi kha a damlo , " ti hen , mi an fial .
43011004	Chun , Jisu nih chu chu a theih le , " Hi damlonâk hi thihnâk ding asi lo , Pathian rokualnâk ding asi dauh , Pathian Fapa chu hi ruang hin chawnglawmh asi khonâk ding hen , " a ti .
43011005	Chun , Jisu nih Marthi leh a unau nu leh Lazar a dâwt .
43011006	Churuangah a damlo ti a theih chun , a umnâk mun ah ni nih a um rih .
43011007	Chun , chu nûnah chun a ṭhiruai tla sinah , " Judai ram ah kan kal nawlh lai , " a ti .
43011008	Chun , ṭhiruai tla nih chun a sinah , " Sîntirtu , mazannâi ko khan Juda tla nih lung hen seh an tum mi kha ; chunah chun na kal nawlh awt mazei ? " an ti .
43011009	Chun , Jisu nih , " Sûn ah dâr leinih a um lo mazei ? Mi sûn ah a kal chun , â suih dah lo , hi laikulh chêu hi a muh ruangah .
43011010	Sikhawmsele , mi zân ah a kal chun â suih tâwn , amah lakah chêu a umlo ruangah , " a ti le , a sâng .
43011011	Chubang thu chu a sim le ; chun , chu nûnah chun an sinah , " Kan hâwi Lazar chu a it rawh ; a it mi va ṭhangh ding hen ka kal awt asi , " a ti .
43011012	Chun , ṭhiruai tla nih chun a sinah , " Lalpa , a it rawh chun a dam nawlh lai bei a , " an ti .
43011013	Jisu nih a thih thu a sim asi , sikhawmsele annih nih chun a taksa it mi thu a sim mi mawh an ti .
43011014	Chuvachun , Jisu nih fiang tak hen an sinah a sim le , " Lazar a thi asi .
43011015	Chun ah ka umlo mi chu nanmah rangah kan lawmh piak na asi , nan lung khonâk ding hen ; sikhawmsele , a sinah kan kal lai , " a ti .
43011016	Chun , Thom , ( Phîr an ti mi ) nih chun , a ṭhiruai hâwi tla sinah , " A thihnâk ah thi bâk ding hen kan kal lai , " a ti .
43011017	Chun , Jisu a va tleng liauah , ni li thlân ah a um rawh ti a theih .
43011018	Bethani chu Jerusalem kiang asi , stade nih tluk ding a lât asi ;
43011019	chun , an ṭapa thih ruangah lungngamh ding hen Juda tla cherkhet Marthi leh Mari sinah an hawng kal .
43011020	Chun , Marthi nih chun Jisu a hawng kal awt ti a theih kâ hen a va dawng ; Mari lam chu in ah a to ko .
43011021	Chun , Marthi nih chun Jisu sinah , " Lalpa , hinah um le chu ka ṭapa a thi lo ding mi .
43011022	Tu khawmah Pathian sinah na deih mi zawng chu Pathian nih a nan pêk lai ti ka theih , " a ti .
43011023	Jisu nih a sinah , " Na ṭapa a thawknawlh lai , " a ti .
43011024	Marthi nih chun a sinah , " Ni dawngh ni ah , thawknawlhnâk ah chun a thawknawlh lai ti ka theih , " a ti .
43011025	Jisu nih a sinah , " Kei hi thawknawlhnâk leh nungnâk chu ka si , âuzawng hawng ka zumhtu chu thi khawmsele a nung kumza lai ;
43011026	a nung mi zawng nih hawng ka zumhtu chu an thi rîlmâl lai loh ; chu thu chu na lung ma ? " a ti .
43011027	Anih nih chun a sinah , " Lung ta a , Lalpa ; Mesia , Pathian Fapa , laikulh ah a hawng kal ding mi chu na si ti ka lung , " a ti .
43011028	Chun , chu thu chu a sim thluh kâ hen a kal le , a unau nu Mari chu a thup hen a kawh le , " Sîntirtu hinah a um le , a nan kawh , " a ti .
43011029	Chun , anih nih chun , chu chu a theih kâ hen mawhsareh hen a thawk le , a sinah a va kal .
43011030	( Jisu chu khua ah a lût lo rih , Marthi nih a dawng liauah a umnâk mun ah a um ko rih . )
43011031	Chun , in sungah a thlangamhtu Juda tla nih chun Mari mawhsareh hen a thawk le , a suak mi an muh kâ hen , thlân ah ṭap ding hen a kal awt bei an ti le , an zûl .
43011032	Chun , Mari chu Jisu umnâk chu a va tleng le , a muh kâ hen a kê bul ah a bawkbukhup le , a sinah , " Lalpa , hinah um le chu , ka ṭapa a thi lo ding mi , a ti .
43011033	Chun , Jisu nih Mari ṭap leh a hawng zûltu Juda tla ṭap chu a muh le , a thinlung hen a rûm le , a lawksawng le ,
43011034	" Anih chu zeiah nan vûi ? " a ti . Annih nih chun a sinah , " Lalpa , hawng kal le , zauhnik , " an ti .
43011035	Jisu a ṭap rawh .
43011036	Chun , Juda tla nih chun , " Zauhnik u , Lazar hi a dâwt chiam me ! " an ti .
43011037	Sikhawmsele , zeimaw mi nih chun , " Hi minung , mitchâw mit deitirtu nih hin , hi minung khawm hi a thi lo tir kho lo ma ? " an ti .
43011038	Chun , Jisu chu a thinlung hen a rûm nawlh le ; thlân chu a va tleng rawh . Chu thlân chu pûk asi le , a kawtkâ ah chun lung pakhat hen an sinh .
43011039	Jisu nih , " Lung hi ṭhial u , " a ti , A thi mi farnu Marthi nih a sinah , " Lalpa tu chun â râwk lai rawh , a thihnâk ni li asi rawh ruangah , " a ti .
43011040	Jisu nih a sinah , " Na lung chun Pathian rokual zia na muh lai , ka nan ti lo mazei ? " a ti .
43011041	Chun , lung chu an ṭhial rawh , Chun , Jisu chu a vân a tâu le , " Pa , ka thu na hawng ka ngâi piak ruangah na tlûnah ka lâwm .
43011042	Ka thu na ka ngâi piak kumza ti ka theih asi ; sikhawmsele , mi zapi hêl buk dîr mi tla ruangah chun chu chu ka sim asi , nangnih na ka fial ti an lung khonâk ding hen , " a ti .
43011043	Chun , chu hâwi hen a sim thluh kâ hen aw-hâu fâk tak hen , " Lazar , hawng suak rawh , " a ti le , a âu .
43011044	Mithi chu a kût a kê thlân puan tuam bû hen a hawng suak rawh , a mêl chu thlân puan hen tuam asi . Jisu nih an sinah , " Samh ule , kal tir u , " a ti .
43011045	Churuang chun Mari sinah an hawng mi Jisu thilti muhtu Juda tla lakah cherkhet nih amah an zumh rawh .
43011046	Sikhawmsele a zeimaw mi chu Farisai tla sinah an va kal le , an sinah Jisu thilti tla chu an simh na .
43011047	Chuvachun , bâwlpu lal tla leh Farisai tla nih chun lâirêltu tla an pumh na le , " Zeitin se kan ti lai ? Hi minung nih hin thilchê a ti asi .
43011048	Hi hâwi hen kan thlahthlamh chun mi zawzawng nih amah an zumh lai le ; chun , Rom minung tla an hawng lai le , kan mun thenhlimh leh kan phun tla hi hawng kan suh lai , " an ti .
43011049	Chun , an lakah minung pakhat Kaiapha , chu kum chun Bâwlpu Lalchem asi le , an sinah , " Nannih nih zeikhawm nan theih lo thlo ;
43011050	phun pumpi vei lonâk ding hen mipi rûlah mi pakhat thih , nan rangah a ṭha ti khawm nan ruat lo , " a ti .
43011051	Chu thu chu amah phuak sawm hen a sim lo , chu kum chun Bâwlpu Lalchem asi le , an phun tla ruangrûl ah Jisu thih ding a simkan mi asi dauh asi .
43011052	Chu phun tla ruangrûl cho chu asi lo , Pathian fa laikulh ah anna rek mi tla zawzawng murui khat ah a pumh na ding khawm hen asi .
43011053	Chuvachun , chu ni thawk chun amah thah ding hen anna thluk .
43011054	Churuang chun Jisu chu Juda tla lakah â langh lo rawh le , chu thawk hen ramkaro leiah a kal dauh le , Efraim khua ah chun an kal le , chunah chun a ṭhiruai tla hen an um .
43011055	Chun , Juda tla Kalkanh Kût chu a nâi rawh le , mi cherkhet a thianh ding hen , ram thawk hen , Kalkanh Kût lânah Jerusalem ah an kal .
43011056	Chuvachun , Jisu an hâwl le , Pathian Biakin ah dîr bû hen anna sâwn le , " Zeitin nan ruat ? Kûtnâk ah a hawng kal lai lo ma ? " anna ti .
43011057	Bâwlpu lal tla leh Farisai tla nih amah chu an tleih khonâk ding hen âuzawng nih a umnâk an theih chun phuang ding asi ti hen thu an pêk rawh .
43012001	Chun , Kalkanh Kûtnâk ding ni ruk a um rih , Jisu nih mithi lakah a thawh mi Lazar umnâk Bethani khua kha a hawng tleng .
43012002	Chunah chun amah rangah zân puai an tuah le ; Marthi nih eibâr a tuah le , Lazar lam chu a buh dûmpitu pakhat asi .
43012003	Chun Mari nih Litra khat spiknard sariak rimthâw man har tak a hawng put le , Jisu kê tla a chulh le , a sam hen a kê tla chu a nâwt ; chun , chu sariak rim hen chun in chu a khat phak .
43012004	Sikhawmsele , Juda Iskariot , a ṭhiruai lakah pakhat , a tleihtirtu ding mi nih chun ,
43012005	" Hi sariak rimthâw hi zeirangah denari zathum a zuar hen , mipâm le sinah an pêk lo ? " a ti .
43012006	Mipâm a sunhsak ruangah chu thu chu a sim asi lo ; mifîr asi le , tangka tawbala a kil le , a sungah siah mi chu a lâk tâwn ruangah asi .
43012007	Chun , Jisu nih , " Zeitin khawm ti lah u ! Phûm hen ka um ding mi ni rangah kil seh .
43012008	Mipâm tla chu nan sinah an um kumza mi ; kei lam chu nan sinah um kumza ding ka si lo , " a ti .
43012009	Chun , Jisu chunah chun a um ti Juda mi zapi tamtak tla nih an theih rawh le ; chun , an kal le , Jisu ruang cho hawng kal an si lo le , mithi lakah mi thawh mi Lazar khawm kha an muh khonâk ding hen asi .
43012010	Chun , bâwlpu lal tla chu Lazar khawm thah ding hen anna thluk ;
43012011	amah ruangah Juda tla cherkhet nih an kaltâk na le , Jisu an zumh ruangah .
43012012	A thâituan ah chun , Kûtnâk ah hawng kal mi , mi zapi tamtak nih , Jisu Jerusalem ah a hawng awt ti an theih .
43012013	Tûmkâu tla an put le , amah dawng ding hen an va suak le , " Hosana , Lalpa min hen Israel Lalchem a hawng kal mi chu a thâw a suak , " ti hen , an âu .
43012014	Chun , Jisu nih sanatung fa a muh le , a tlûnah â chuan le ,
43012015	" Ṭih lah , Zion fanu ! Zauhnik , na Lalchem chu , sanatung fa tlûnah chuan hen , a hawng kal , " ti rîn hawi khan .
43012016	Chubang chu a tîr chun a ṭhiruai tla nih an theih lo le ; sikhawmsele , Jisu chawnglawmh hen a um nûnah chun a thâwngthâng lakah chubang thu chu rîn asi ti leh a tlûnah chubang thil chu an hawng ti asi ti an hawng theih rawh .
43012017	Chun , Lazar thlân ah mi a kawh le , mithi lak mi a thawh liauah a sinah mi zapi an um mi tla nih khan , a thu chu an theihtir vima .
43012018	Churuang chun asi , mi zapi tla khawm nih chun an va dawng mi chu , chu thilchê chu a ti asi ti an theih ruangah .
43012019	Chuvachun , Farisai tla nih , " Zauhnik u , zeikhawm nan ti kho lo hi ; zauhnik u , laikulh nih amah an zûl rawh hi , " anna ti .
43012020	Chun , Kûtnâk ah Pathian sawnh ding hen va kal mi tla lakah Greek âu tla mawh an um le ;
43012021	chun , chubang tla chu Galili ram ah Betsaida khua mi Philip sinah chun an hawng kal le , a sinah , " Pu , Jisu muh kan duh , " an ti le , an ngiar .
43012022	Philip nih chun Andri a simh le ; chun , Andri leh Philip nih chun Jisu an simh .
43012023	Chun , Jisu nih a sâng le , an sinah , " Minung Fapa chawnglawmh hen a um ding tik chu a tlung rawh .
43012024	Thungâi tak hen ka nan simh na , fâng mal tual ah a tlâ hen , a thi lo chun , amah lâwng hen a um kumza tâwn ; a thi lam chun tamtak hen a rah tâwn .
43012025	Âuzawng a nungnâk unhtu nih chun a thlâu tâwn ; âuzawng hi laikulh ah hin a nungnâk siarlotu nih chun zungzâl nungnâk a kil kumza lai .
43012026	Âuzawng nih ka rian a ṭuan chun hawng ka zûl seh ; ka umnâk ah ka to-aw khawm a um lai . Âuzawng nih ka rian a ṭuan chun anih chu Pa nih a chawnglawmh lai .
43012027	" Tuah ka thinlung a lawksawng ; zei ka sim lai ? ' Pa , hi tik lakah hin ruang hawng ka suah rawh , ' ka ti lai ma ? Zeikhawm si sele , hi tuar ding mi tik tak hi ka hawng san asi .
43012028	Pa , na min chawnglawmh rawh , " a ti . Chuvachun , vân thawk hen aw-hâu a hawng suak le , " Ka chawnglawmh rawh , ka chawnglawmh nawlh lai , " a ti .
43012029	Chun , mi zapi a kiangah dîr tla nih chun chu chu an theih le , " Khua a ri asi , " an ti le , midang tla nih , " Vânmifial nih amah a sawnh asi , " an ti .
43012030	Jisu nih a sâng le , " Chu aw-hâu chu ka rangah suak asi lo , nanmah rangah asi dauh .
43012031	Tuah hi laikulh hi lâirêl asi ; tuah hi laikulh lal hi lawnh asi lai .
43012032	Chun , kei tual ah mi thlâi hen ka um chun mi zawzawng keimah sinah ka hîp lai , " a ti .
43012033	Chu thu chu a thih zia ding theihtirnâk ding hen a sim asi .
43012034	Chun , mi zapi nih a sinah , " Mesia chu zungzâl hen a um kumza awt ti Dân ah kan theih ; nangnih , ' Minung Fapa thlâi hen a um ding asi , ' zeitin zia hen ti me na si ? Chu Minung Fapa chu âu me asi ? " an ti le , an sâng .
43012035	Chun , Jisu nih an sinah , " Chêu hi sâwtlotê nan lakah a um rih . Chêu nan nei kar hin kal u , mûi nih an tanh na lonâk ding hen ; âuzawng mûi ah a kal mi nih chun , a kalnâk suankhân a theih lo .
43012036	Chêu nan nei sung hin chêu hi zumh u , chêu fa tla nan si khonâk ding hen , " a ti . Chubang thu chu Jisu nih a sim le ; chun , a kal le , an muh lo ding hen â thup rawh .
43012037	An mâika ah chu hâwi thilchê cherkhet ti khawmsele amah an zumh lo :
43012038	" Lalpa , kan thusim âu nih me lung ? Lalpa thiltikhonâk khawm âu sinah me a lang ? " ti , khuavâng Isai thusim kha a tlung khonâk ding hen .
43012039	Hi ruangah hin asi an lung kholo , Isai nih ,
43012040	" Amah nih an mit a chawtir le , an thinlung a changtir le ; chu lo chun an mit hen an muh lai le , an thinlung hen an theih lai le , chun , anna her nawlh lai le , kei nih annih chu ka damh na lebang lai , " ti a sim nawlh ruang hin .
43012041	Isai nih a rokualnâk a muh le , a thâwngthâng a sim ruangah chubang thu chu a sim asi .
43012042	Sikhawmsele , lâirêltu tla lakah cherkhet khawm nih Jisu an zumh rawh le ; sikhawmsele Farisai tla ruangah anna phuang lo , chu lo chun pumhnâk in ah mi nar hen an um lai :
43012043	Pathian lakah mi sawrnâk ngâk hen chun , minung lakah mi sawrnâk , an duh dauh dangâiah .
43012044	Chun , Jisu a âu le , " Âuzawng hawng ka zumhtu chu kei hawng ka zumh asi lo , hawng ka fialtu zumh asi dauh .
43012045	Âuzawng hawng ka muhtu chu hawng ka fialtu muh asi .
43012046	Chêutirtu ah laikulh ah hawng kal ka si hi , âuzawng hawng ka zumhtu vial chu mûi ah an um kumza lonâk ding hen .
43012047	Âuzawng ka thusim theih hen , ngâilo sele ; kei nih a lâi ka rêl lo ; laikulh lâirêl ding hen hawng kal ka si lo le , laikulh ruangsuah ding hen hawng kal ka si dauh .
43012048	Âuzawng hawng ka duh lo hen , ka thusim tla lawmhlo nih chun , lâirêltu pakhat a nei asi . Ka thusim kha , kha nih khan , ni dawngh ni ah chun amah chu lâi a rêl lai .
43012049	Keimah phuak sawm hen ka sim lo ; Pa hawng ka fialtu nih ka sim ding leh ka ruat ding hi , thu hawng ka pêk dauh asi .
43012050	A thupêk chu zungzâl nungnâk asi ti ka theih . Churuangah chun thu ka sim mi hi Pa nih hawng ka simh hâwi vima hen ka sim asi , " a ti .
43013001	Tuhin Kalkanh Kût lânah mi ni asi . Jisu nih hi laikulh a kaltâk ding mi leh Pa sinah a kal ding tik a rangah a tlung rawh ti a theih . Laikulh ah amah tâ tla chu a dâwt kumza na le , chun a dawngh tiang hen a dâwt na .
43013002	Jisu leh a ṭhiruai tla chu zânriah an dûm . Diabol nih Juda Iskariot Simon fapa chu Jisu tleihtir ding hen a ruat ving rawh .
43013003	Jisu nih chun Pa nih thiltikhonâk rangtling a pêk ti a theih ; Pathian sinah thawk hen a hawng kal mi leh Pathian sinah a kal awt ti a theih .
43013004	Chun , Jisu chu dawhkân ah mi a thawk le , a nipuan a tlûn mi thuang a lît le , chun thlan nâwtnâk puan a tâi ah a menh .
43013005	Chun , mâihûm ah tî a tleng le , a ṭhiruai tla kê a ṭâwl le , thlan nâwtnâk puan â menh mi hen chun a nâwt vima na .
43013006	Chuvachun , Simon Peter sinah a hawng kal , anih nih chun , " Lalpa , nangnih ka kê na ṭâwl awt ma ? " a ti .
43013007	Jisu nih a sinah , " Ka thilti hi tuah na theih lo ; nûnah na theih lai , " a ti le , a sâng .
43013008	Peter nih a sinah , " Ka kê na ṭâwl rîlmâl lai loh , " a ti . Jisu nih a sinah , " Ka ṭâwl lo chun ka sinah zeikhawm tingvo na nei lai loh , " a ti .
43013009	Simon Peter nih a sinah , " Lalpa , ka kê cho silo hen , ka kut leh lû khawm , " a ti .
43013010	Jisu nih a sinah , " Tak khawlh rawh nih chun a kê lo chu ṭâwl a ngâi lo , a thiang ver ; nannih nan thiang -- nan ektê lam chu asi lo , " a ti .
43013011	A tleihtirtu ding chu a theih ruangah ; churuang chun , " Nan ektê chun nan thianglo , " a ti asi .
43013012	Chuvachun , an kê a ṭâwl le , a nipuan tla â ruk nawlh le , a to nawlh , chun an sinah , " Nan tlûnah ka thilti hi zei tinâk me si , nan theih ma ?
43013013	Nannih nih ' Sîntirtu leh Lalpa ' nan ka ti tâwn ; nan dik , ka si ngâk .
43013014	Kei Lalpa leh Sîntirtu men nih nan kê ka ṭâwl chun , nannih khawm nih nan kê nanna ṭâwl piak ding asi .
43013015	Nan tlûnah ka ti hâwi hen nannih khawm nih nan ti bâk ding hen zûnzauh ding ka nan pêk na asi .
43013016	Thungâi tak hen ka nan simh na , to-aw a pu ngâk hen a rokual lo ; mifial khawm a fialtu ngâk hen a rokual lo .
43013017	Chubang thil chu nan theih chun , ti u le nan thaw a suak lai !
43013018	" Nan ektê thu ka sim lo ; ka thîm mi tla chu ka theih , sikhawmsele chu chu , ' Ka sang eitu nih a hawng ka leido rawh , ' ti Pathian lasui thu kha a hawng tlung khonâk ding asi .
43013019	Tu thawk hen a hawng tlung lânah ka nan simh na hi , a hawng tlung tikah kei hi amah kha ka si ti nan lung khonâk ding hen .
43013020	Thungâi tak hen ka nan simh na , âuzawng ka fial mi vial lawmhtu chu , keimah a ka lawmh asi ; âuzawng kei lawmhtu chu , hawng ka fialtu lawmh asi , " a ti .
43013021	Jisu nih chu hâwi hen a sim thluh rawh chun , a thinlung hen a lawksawng le , " Thungâi tak hen ka nan simh na , nan lakah mi pakhat nih a ka tleihtir lai , " ti hen , a theihtir rawh .
43013022	Chun , ṭhiruai tla nih chun a ti mi bîk an theih lo le , anna zauh .
43013023	Chun , a ṭhiruai tla lakah pakhat , Jisu nih a dâwt mi chu , dawhkân sîrah Jisu sang hen a to .
43013024	Chun , Simon Peter nih chu sinah chun , " Âu tak me a sim , hawng ka simh , " ti hen , a kut a vei .
43013025	Chun , anih chu , Jisu ṭâng ngenh hen a va âwn le , a sinah , " Lalpa , âu tak me asi ? " a ti .
43013026	Chun , Jisu nih " Sang sêu ka nîm lai le , ka pêk mi chu asi lai , " a ti le , a sâng . Chuvachun , sang sêu chu a nîm nûnah a lâk le , Iskariot Simon fapa Juda sinah chun a pêk .
43013027	Chun , sang sêu chu a pêk nûnah chun Setan a sung ah a lût . Chuvachun , Jisu nih a sinah , " Na ti ding chu ti rereh rawh , " a ti ;
43013028	chun , dawhkân sîrah to mi dang tla âukhawm nih zei thu me a sinah a sim ti an theih lo .
43013029	Zeimaw mi nih , Juda chu tangka tawbala a kil ruangah , " Jisu nih , ' Kût rangah thil kan herh phung tla va châwk rawh , ' a ti mi mawh ' Mipâm tla sinah zeilo pêk ding , a ti mi mawh , " an ti asi .
43013030	Chun , anih nih chun sang sêu chu a lâk le , a suak sawm le ; chu liau chu zân asi .
43013031	Chuvachun , a kal nûnah Jisu nih a sim le , " Tuah chun Minung Fapa chawnglawmh hen a um rawh , amah ruangah Pathian khawm chawnglawmh hen a um asi .
43013032	Pathian nih amah lakah chun anih chu a chawnglawmh lai , a chawnglawmh sawm lai .
43013033	Nau le tla , sâwtlotê nan sinah ka um rih . Nannih nih nan hawng ka hâwl lai ; chun , Juda tla sinah , ' Ka kalnâk dingah nan hawng kal kho lai lo , ' ti hen ka sim hâwi khan tuah chu hâwitê hen nan sinah , ka sim hi .
43013034	Thupêk thar ka nan pêk na hi , a dâwt ule ; kei nih ka nan dâwt na hâwi hen , nannih khawm a dâwt u .
43013035	Nanna dâwt chun , mi zawzawng nih ka ṭhiruai tla nan si ti chu lak chun an theih na lai , " a ti .
43013036	Simon Peter nih a sinah , " Lalpa , a zeiah na kal awt ? " a ti . Jisu nih , " Ka kalnâk dingah , tuah na hawng ka zûl kho lai loh ; hi nûn lam chun na hawng ka zûl lai , " a ti le , a sâng .
43013037	Peter nih a sinah , " Lalpa , zeirangah tu khawmah ka nan zûl kho awt lo zia ? Nangmah ruangah ka nungnâk ka pêk lai , " a ti .
43013038	Jisu nih , " Keimah ruangah na nungnâk na pêk awt mu ? Thungâi tak hen ka nan simh , nangnih veithum na ka pheh lân lo chu âr a khuang lai loh , " a ti le , a sâng .
43014001	" Nan thinlung lawksawng lah seh ; Pathian zumh u , kei khawm hawng ka zumh u .
43014002	Ka Pa in ah umnâk tamtak a um le ; nan rangah mun siam hen ka kal awt hi . Chu hâwi hen um lah sele , ka nan simh na lai lo mazei ?
43014003	Chun , nan rangah mun ka va siam chun , ka hawng nawlh lai le , ka sinah ka nan lâk na lai ; ka umnâk ah nannih khawm nan um kho bâk nâk ding hen .
43014004	Ka kalnâk ding a lampi nan theih , " a ti .
43014005	Thom nih a sinah , " Lalpa , na kalnâk ding kan theih lo , a lampi zeitin kan theih lai ? " a ti .
43014006	Jisu nih a sinah , " Keimah hi lampi leh thutak leh nungnâk ka si ; keimah lakah kal lo mi chu âukhawm Pa sinah an tlung lai loh .
43014007	Kei hawng ka theih mi si ule , ka Pa khawm nan theih rawh ding mi ; tu thawk hen amah nan theih le , amah nan muh rawh , " a ti .
43014008	Philip nih a sinah , " Lalpa , Pa chu hawng kan zauhtir , chuvachun kan rangah â tâwk lai , " a ti .
43014009	Jisu nih a sinah , " Philip , hi tiang nan sinah ka um le , chu khawmah na hawng ka theih lo mu ? Âuzawng hawng ka muhtu chu Pa muh asi , ' Pa chu hawng ka zauhtir rawh , ' zeitin zia hen ti me na si ?
43014010	Kei Pa lakah ka um leh Pa keimah lakah a um ti na lung lo ma ? Nan sinah thu ka sim mi hi , keimah phuak sawm hen ka sim lo ; Pa keimah lakah a um kumza le , a thil a ti dauh tâwn asi .
43014011	Kei Pa lakah ka um leh Pa keimah lakah a um ti hawng ka lung u ; asi lo leh , thilti ruang tal hen hawng ka lung u .
43014012	Thungâi tak hen ka nan simh na , âuzawng hawng ka zumhtu nih chun thil ka ti mi tla hi anih khawm nih a ti bâk lai ; hi ngâk a thil rokual khawm a ti lai , Pa sinah ka kal awt ruangah .
43014013	Chun , ka min hen zeizawng nan deih mi vial chu ka ti vima lai , Pa Fapa ruangah chawnglawmh hen a um khonâk ding hen .
43014014	Nannih nih ka min hen zei thil tal nan ka deih chun , chu chu ka ti vima lai .
43014015	" Nannih nih nan ka dâwt chun , ka thupêk tla nan zâwt lai .
43014016	Chun , Pa ka deih lai le , anih nih chun ṭangpitu dang a nan pêk na lai , zungzâl hen nan sinah um ding hen ;
43014017	chu chu Thlarau , Pathian thutak phuangtu asi ; laikulh nih anih chu an nei kho lo , amah an muh lo hen an theih lo ruangah ; nannih nih anih chu nan theih , nan sinah a um kumza ruangah ; chun nanmah lakah a um awt asi .
43014018	" Ngâkṭah hen ka nan kaltâk na awt lo le , nan sinah ka hawng kal nawlh lai .
43014019	Sâwtlotê ah laikulh nih a ka muh lai lo rawh ; sikhawmsele nannih nih chun nan ka muh lai ; keimah ka nung ruangah nannih khawm nan nung bâk lai .
43014020	Chu ni ah chun kei ka Pa lakah ka um mi leh , nannih keimah lakah nan um mi leh , kei nanmah lakah ka um mi nan theih lai .
43014021	" Âuzawng ka thupêk tla theih hen zâwt mi chu hawng ka dâwttu asi ; âuzawng hawng ka dâwttu chu ka Pa nih a dâwt lai , kei khawm nih anih chu ka dâwt lai le , a sinah kâ langh lai , " a ti .
43014022	Chun , Juda ( Iskariot lo nih ) a sinah , " Lalpa , kannih sinah na langh lai le , laikulh sinah na langh lo ding chu zei zia me ? " a ti .
43014023	Jisu nih a sâng le , a sinah , " Mi nih a ka dâwt chun ka thu a zâwt lai le ; ka Pa nih anih chu a dâwt lai le ; a sinah kan hawng kal lai le , a sinah kan um kumza lai .
43014024	Âuzawng a ka dâwt lo mi nih chun ka thu a zâwt lo ; thu nan theih mi hi ka tâ asi lo , Pa hawng ka fialtu tâ asi dauh .
43014025	" Nan sinah ka um sung hin , hi bang thu hi ka nan simh na hi .
43014026	Chun , ṭangpitu , Thlarau Thenhlimh Pa nih ka min hen a hawng fial ding mi nih khan chu nih chun zeizawng a nan sîntir na lai le , nan sinah ka sim rawh mi zawzawng an theihtir nawlh na lai .
43014027	" Lungngamnâk ka nan mâk na ; keimah lungngamnâk ka nan pêk na ; laikulh nih a pêk hâwi hen ka nan pêk na lo hi . Nan thinlung lawksawng lah seh , ṭih khawm ṭih lah seh .
43014028	' Ka kal awt le , nan sinah ka hawng nawlh lai , ' ka nan ti na mi kha nan theih rawh . Nannih nih hawng ka dâwt mi si u le chu , Pa sinah ka kal awt ruangah nanna lâwm ding asi ; Pa chu keimah ngâk hen a rokual dauh ruangah .
43014029	Tuah a hawng tlung lânah hin , ka nan simh na rawh hi , a hawng tlung tikah nan lung khonâk ding hen .
43014030	Nan sinah thu tam ka sim awt lo rawh , laikulh lal a hawng kal awt ruangah . Anih chu keimah lakah zeikhawm thu a nei lo .
43014031	Sikhawmsele , kei nih Pa ka dâwt leh Pa nih thu hawng ka pêk hâwi vima hen thil ka ti ; laikulh nih an theih khonâk ding hen asi hi . " Thawk u , hin a mi hi kan kal lai . "
43015001	" Kei grep zûn tatak ka si , ka Pa chu dûm zauhkhenhtu asi .
43015002	Keimah lakah mi ṭeng rahlo mi vial a lawnh tâwn ; a rah mi vial a thenhlimhtir tâwn , a rah tam khunnâk ding hen .
43015003	Nan sinah ka thusim ruang khan tu khawmah nanna thenhlimh chia rawh asi .
43015004	Keimah lakah um kumza u , kei khawm nanmah lakah ka um kumza lai . Ṭeng chu grep zûn ah a um kumza lo chun amah lung hen a rah kho lo hâwi hen , nannih khawm keimah lakah nan um kumza lo chun , nan rah kho lai loh .
43015005	" Kei grep zûn chu ka si , nannih a ṭeng tla chu nan si . Âuzawng keimah lakah a um kumza hen , kei khawm amah lakah ka um kumzanâk chu , chu chu tamtak hen a rah tâwn ; keimah lo hen zeikhawm nan ti kho lo ruangah .
43015006	Mi keimah lakah a um kumza lo chun , ṭeng hâwi hen lawnh hen a um le , a uai tâwn ; chun , an khawmh le , mei ah an paih le , a kâng tâwn .
43015007	Nannih keimah lakah nan um kumza hen , ka thu nanmah lakah a um kumza chun , nan duh mi zawng deih u , nan rangah ti hen a um vima lai .
43015008	Hi ruang hin ka Pa chu chawnglawmh hen a um tâwn , tamtak nan rahnâk takah hin ; chuvachun ka ṭhiruai tla nan si lai .
43015009	Pa nih a ka dâwt hâwi ber hen kei khawm nih ka nan dâwt na hi ; ka dâwtnâk ah um kumza u .
43015010	Nannih nih ka thupêk tla nan zâwt chun ka dâwtnâk ah nan um kumza lai ; kei nih ka Pa thupêk tla ka zâwt le , a dâwtnâk ah ka um kumza hâwi hen ;
43015011	" Ka lâwmnâk nanmah lakah a um kumzanâk ding hen leh nan lâwmnâk a rangtling khonâk ding hen , hi bang thu hi nan sinah ka sim rawh hi .
43015012	Hi hi ka thupêk asi : Kei nih ka nan dâwt na hâwi ber hen , nannih khawm a dâwt u .
43015013	Minung nih a hâwi ruangrûl ah a nungnâk a pêk nûn lêm ah dâwtnâk fâk dauh âukhawm nih an nei lo .
43015014	Thu ka nan pêk na mi zawng nan ti chun , ka hâwi tla nan si lai .
43015015	To-aw ka nan ti na lai lo rawh ; a pu thilti to-aw nih a theih lo . Hâwi tla ka nan ti dauh na rawh ; Pa sinah thil ka theih mi zawzawng nan sinah ka phuang rawh ruangah .
43015016	Nannih nih nan hawng ka thîm lo , keimah nih ka nan thîm dauh na , va rah ding leh nan rah um kumza ding hen ka nan ruat na asi ; ka min hen Pa sinah nan deih mi zawng a nan pêk na ding hen .
43015017	Nanna dâwt khonâk ding hen hi bang thu hi ka nan pêk na .
43015018	" Laikulh nih a nan hua na chun , an hua na lân khawmah keimah an ka hua ti nan theih .
43015019	Nannih laikulh mi si ule , laikulh nih amah minung a dâwt ding asi ; laikulh mi nan si lo le , laikulh ah mi ka nan thîm na ruangah , laikulh nih an hua na asi .
43015020	To-aw a pu ngâk hen a rokual lo , ti thu kan simh na rawh kha , theihkumza u . Anmah nih kei an ka nehsawh chun , nannih khawm an nehsawwh na lai ; ka thu an zâwt chun , nannih thu khawm an zâwt lai .
43015021	Sikhawmsele , hi bang thil zawzawng hi ka min ruangah nan tlûnah an ti lai , hawng ka fialtu an theih lo ruangah .
43015022	Kei hawng kal hen an sinah thu sim lo sele , sual an nei lo ding mi ; tu lam chu an sual phelhsawlhnâk an nei lo rawh asi .
43015023	Âuzawng kei hawng ka huatu nih chun , ka Pa khawm a hua asi .
43015024	Thil âukhawm ti dah lo mi tla an sinah ti lah sele , sual an nei lo ding mi ; tu lam chu annih nih kei leh ka Pa hawng kan muh vevê rawh le , hua khawm hawng kan hua rawh asi .
43015025	Zeikhawm si sele , an Dân bu ah , Annih nih a san umlo hen an ka hua rawh , ' ti thurîn kha a hawng tlung khonâk ding hen an ti asi .
43015026	" Chun , Pa sinah mi ṭangpitu nan sinah ka fial ding mi , Pa lakah suak Thlarau Pathian thutak phuangtu chu , a hawng tlung tikah , anih nih chun ka thu a theihtir lai .
43015027	Nannih khawm nih nan theihtir bâk lai , a tîr thawk hen ka sinah nan um ruangah .
43016001	" Nan lungnâk nan thlâu lonâk ding hen nan sinah hi bang thu hi ka sim hi .
43016002	Pumhnâk in ah mi an nar na lai le ; asi , âuzawng an thah natu vial nih Pathian tlûnah thil ṭha ti hen anna ruat lai , chu tik chu a hawng tlung awt .
43016003	Chubang thil chu an ti lai , Pa leh kei an hawng kan theih lo ruangah .
43016004	Hi bang thu hi nan sinah ka sim rawh hi , a tik chu a hawng tlung tikah , kan simh na rawh ti nan theih khonâk ding hen . " Chubang thil chu a tîr thawk hen kan simh na lo , nan sinah ka um rih ruangah .
43016005	Tu lam chu hawng ka fialtu sinah ka kal awt asi ; nan lakah âukhawm nih , ' A zei ah na kal awt ? ' ti hen nan ka deih lo .
43016006	Hi bang thu hi ka sim ruangah nan thinlung chu ngaihsiat hen a khat .
43016007	Sikhawmsele , thudik ka nan simh na ; ka kal nan rangah a ṭha ; ka kal lo chun , ṭangpitu chu nan sinah a hawng kal awt lo ; ka kal lam chun nan sinah ka hawng fial lai .
43016008	Anih chu a hawng tlung chun sual thu ah leh rep thu ah leh lâirêl thu ah laikulh an mawh ti a theihtir lai :
43016009	sual thu ah an mawh ti a theihtir lai , kei an hawng ka zumhlo ruangah ;
43016010	rep thu ah an mawh ti a theihtir lai ; Pa sinah ka kal awt le , nannih nih nan ka muh awt lo rawh ruangah ;
43016011	lâirêl thu ah an mawh ti a theihtir lai , hi laikulh lal hi mawh hen a tlû rawh ruangah .
43016012	" Nan sinah thu sim ding tamtak ka nei rih , sikhawmsele tu lam chun nan tlinh lai lo rih .
43016013	Sikhawmsele , Thlarau diktak chu , a hawng tlung tikah , thutak zawzawng ah an rui na lai ; amah phuak sawm hen thu a sim awt lo ; thu a theih mi vial chu a sim dauh lai ; thil hawng tlung ding tla khawm nan sinah a phuang lai .
43016014	Anih nih chun kei hawng ka chawnglawmh lai ; ka tâ lakah mi a lâk lai le , nan sinah a phuang awt asi .
43016015	Pa nih thil a nei mi zawzawng ka tâ asi ; churuangah , ' Ka tâ lakah mi a lâk lai le , nan sinah a phuang lai , ka ti hi .
43016016	" Sâwtlotê ah nannih nih kei nan hawng ka muh lai lo le , sâwtlotê ah nannih nih kei nan hawng ka muh nawlh lai , " a ti .
43016017	Chun , a ṭhiruai tla zeimaw mi nih , " Kan sinah a thusim hi zei me si , ' sâwtlotê ah nannih nih kei nan hawng ka muh lai lo le , sâwtlotê ah nannih nih kei nan hawng ka muh nawlh lai , ' a ti mi leh ' Pa sinah ka kal awt ruangah , ' a ti mi hi ? " anna ti .
43016018	Chun , annih nih chun , " Hi hi zei me si , ' Sâwtlotê , ' a ti mi hi ? A thusim kan theihthiam lo , " an ti .
43016019	Chun , amah deih an duh ti Jisu nih a theih le , an sinah , " ' Sâwtlotê ah nannih nih kei nan hawng ka muh lai lo , sâwtlotê ah nannih nih kei nan hawng ka muh nawlh lai , ' ti hen , ka thusim hi nanna deih mu ?
43016020	Thungâi tak hen ka nan simh na , nannih nan mitthli a tlâ lai le , nan ṭap chiam lai le , laikulh lam chu anna lâwm lai ; nannih nan ngaihsia lai le , sikhawmsele nan ngaihsiatnâk chu lâwmnâk ah â chang lai .
43016021	Nunau a nganfâk liauah a ngaihsia tâwn , amah tik a tlung rawh ruangah ; sikhawmsele , nau a nei rawh chun a lawksawngnâk chu a theih nawlh lo rawh ; laikulh ah minung a hawng suak mi chu a lawmh ruangah .
43016022	Chun , tuah nan lawksawng le , sikhawmsele ka nan muh nawlh na lai , nan thinlung â lâwm lai le , nanna lâwmnâk chu âukhawm nih an lâk piak na lai loh .
43016023	" Chu ni ah chun nannih nih zeikhawm nan hawng ka deih lai loh . Thungâi tak hen ka nan simh na : Pa sinah zeizawng ka min hen nan deih mi chu a nan pêk na lai .
43016024	Keimah min hen zeikhawm nan deih lo ; deih u , chun nan tawng lai ; nan lâwmnak a rangtling khonâk ding hen .
43016025	" Chubang thu chu tahṭhimh thu hen nan sinah ka sim ; a tik a tlung awt , chu tik chun nan sinah tahṭhimh thu hen thu ka sim lai lo rawh le , fiang tak hen Pa thâwngthâng chu ka nan simh dauh na lai .
43016026	Chu ni ah chun keimah min hen nan deih lai ; chun : ' Pa sinah kei nih ka nan ngiar piak na lai , ' ka nan ti na lo .
43016027	Pa ngelchel nih a nan dâwt na ; nannih nih kei nan hawng ka dâwt le , Pa thawk hen suak ka si ti nan hawng ka lung ruangah .
43016028	Kei Pa sin thawk a hawng suak hen , laikulh ah hawng kal ka si ; laikulh kaltâk hen , Pa sinah kal nawlh ding ka si , " a ti .
43016029	Chun , a ṭhiruai tla nih , " Ngâinik , tu lam chun fiang tak hen thu na sim , a thluamthlâm rerêng hen thu na sim lo rawh hi .
43016030	Nangnih zeizawng na theih le , âukhawm nih an deih a herh lo ti tuah kan theih rawh ; hi ruang hin Pathian sinah mi hawng suak na si ti kan lung , " an ti .
43016031	Chun , Jisu nih a sâng le , an sinah , " Tuah chun nan lung rawh mu ?
43016032	Ngâi u , a tik a tlung awt ; asi , a hawng tlung liau asi , chu tik chun mah in chiauah nanna rek ver lai le , keimah lâwng hen nan ka kaltâk lai ; sikhawmsele Pa ka sinah a um ruangah mah lâwng hen ka um lo .
43016033	Hi bang thu hi nan sinah ka sim rawh hi ; keimah lak hin nan lungngamnâk ding hen . Laikulh ah hin hamh hen nan um tâwn ; sikhawmsele , lungngam tak hen um u , laikulh ka neh rawh , " a ti .
43017001	Chubang thu chu Jisu nih a sim le ; vân lei zauh hen , " Pa , a tik a tlung rawh . Na Fapa chawnglawmh rawh , Fapa nih a nan chawnglawmhnâk ding hen ;
43017002	kha hâwi hen mi zawzawng tlûnah thu nei hen na siam mi nih khan , a sinah na pêk mi vial tla sinah zungzâl nungnâk a pêk khonâk ding hen .
43017003	Hi hi zungzâl nungnâk asi , nang Pathian tak cho leh na fial mi Jisu Krist theih hi .
43017004	Nangnih thil ti ding na hawng ka pêk mi kha ka ti dih le , tual ah ka nan chawnglawmh rawh .
43017005	Pa , laikulh um lânah na sinah rokualnâk ka nei mi hen khan , tuah nangmah sin ngelchel ah hawng ka chawnglawmh rawh .
43017006	" Nangnih laikulh lakah suak mi tla keimah na ka pêk mi sinah khan na min ka langhtir rawh ; annih chu na tâ an si kha , nangnih annih chu na hawng ka pêk asi ; annih nih chun na thu an zâwt rawh .
43017007	Nangnih thil na ka pêk mi zawzawng , na sinah thawk hen suak asi ti an theih rawh .
43017008	Nangnih thu na ka pêk mi tla kha an sinah ka pêk rawh ruangah ; chubang chu an tawng le , na sinah thawk hen suak ka si ti dik tak hen an theih rawh , nangnih na ka fial ti khawm an lung rawh .
43017009	" An rangah ka ngiar piak mi hi laikulh rangah ngiar piak ka si lo , nangnih na ka pêk mi tla rangah asi dauh , na tâ an si ruangah .
43017010	Thil zawzawng ka tâ vial chu na tâ asi ; na tâ chu ka tâ asi ; anmah lakah chawnglawmh hen ka um tâwn .
43017011	Chun , kei lam chu laikulh ah ka um lai lo rawh , hi bang tla lam chu laikulh ah an um , kei na sinah ka hawng awt rawh . Pa Thenhlimh , nangnih kei na ka pêk mi tla hi na min hen hum rawh , pumkhat an si khonâk ding hen , kanmah pumkhat kan si hâwi hen .
43017012	An sinah ka um liau khan , nangnih kei na ka pêk mi tla hi na min hen ka hum tâwn ; annih chu ka vêng le , an lakah pakhat khawm an vei lo , a tlâu ding mi pa lo kha chu ; Pathian lasui thu a hawng tlung khonâk ding hen .
43017013	Sikhawmsele , tuah na sinah ka hawng awt rawh ; laikulh ah hi bang thu hi ka sim asi , ka lâwmnâk anmah lakah an nei rangtlingnâk ding hen .
43017014	Na thu an sinah ka pêk rawh le ; chun , laikulh nih annih chu an hua le , laikulh ah mi an si lo ruangah , kei laikulh ah mi ka si lo hâwi hen .
43017015	Nangnih annih chu laikulh ah mi lâk ding hen ngiar ka si lo le , Misual pa lakah na hum ding ka ti dauh asi .
43017016	Annih chu laikulh ah mi an si lo , kei laikulh ah mi ka si lo hâwi hen .
43017017	Annih chu thutak hen thenhlimhtir rawh , na thu chu thutak asi .
43017018	Nangnih laikulh ah na ka fial hâwi khan , kei khawm nih annih chu laikulh ah ka fial na hi .
43017019	Anmah ruangah na sinah ka pêk , annih khawm nangmah sinah anna pêk bâk khonâk ding hen .
43017020	" Hi bang tla rang cho hin ngiar piak ka si lo , an thu ruangah kei hawng ka zumh ding mi tla rang khawmah ngiar piak ka si .
43017021	An ektê hen pumkhat an si khonâk ding hen thla ka cham . Pa , nang keimah lakah na um mi leh kei nangmah lakah ka um hâwi hen , annih khawm kanmah lakah an umnâk ding hen ; nangnih kei na ka fial ti laikulh nih an lung khonâk ding hen .
43017022	Chun , nangmah nih rokualnâk na ka pêk mi kha kei nih an sinah ka pêk rawh ; annih , chu pumkhat an sinâk ding hen , kannih pumkhat kan si hâwi hen ;
43017023	kei anmah lakah , nang keimah lakah , annih chu rangtling tak hen pumkhat an si khonâk ding hen ; nangnih kei na ka fial ti leh na ka dâwt hâwi hen annih hi na dâwt ti laikulh nih an theih khonâk ding hen .
43017024	" Pa , nangnih na ka pêk mi tla hi ka umnâk ah ka sinah um ding hen ka duh ; nangnih na ka pêk mi ka rokualnâk kha an muh khonâk ding hen ; laikulh um lânah nangnih na ka dâwt rawh ruangah .
43017025	Pa rep tak , laikulh nih chun an theih lo le , kei lam nih chun ka nan theih ; hi bang tla khawm nih hin nangnih kei na ka fial ti an theih rawh .
43017026	Chun , an sinah na min ka theihtir le , ka theihtir vima lai ; nangnih kei na ka dâwtnâk kha anmah lakah a um , kei khawm anmah lakah ka um khonâk ding hen , " a ti .
43018001	Jisu nih chubang thu chu a sim thluh rawh chun , a ṭhiruai tla hen an suak le , Kidron tiva an kanh . Chunah chun dûm a um , chunah chun an lût le , amah leh a ṭhiruai tla hen .
43018002	Chun , a tleihtirtu Juda khawm nih chu mun chu a theih ; Jisu chu a ṭhiruai tla sinah chunah chun a kal tâwn ruangah .
43018003	Chun , Juda nih chun kawrsen rual hen , bâwlpu lal tla leh Farisai tla sinah um mi vêngtu tla hen a kalpi na le ;
43018004	Jisu nih a tlûnah thil tlung ding zawzawng chu theih hen , a va suak le ; an sinah , " Âu me nan hâwl ? " a ti .
43018005	Annih nih chun a sinah , " Nazaret mi Jisu , " an ti le , an sâng . Jisu nih an sinah ; " Keimah hi ka si , " a ti . Chun , a tleihtirtu Juda khawm chu an lakah a dîr .
43018006	Chun , " Keimah hi ka si , " a ti kâ hen , an dung leiah anna nâwp le , tual ah an tlû .
43018007	Chun , anih nih chun an sinah , " Âu me nan hâwl ? " a ti le , a deih nawlh . Chun , annih nih chun , " Nazaret mi Jisu , " an ti .
43018008	Jisu nih , " Keimah hi ka si ti ka nan simh na khateh ; nannih nih kei nan ka hâwl asi chun hi bang tla hi kaltir u , " a ti le , a sâng .
43018009	( A thusim , " Pa , nangnih kei na ka pêk mi tla lakah pakhat khawm ka thlâu lo , " a ti mi kha a tlungnâk ding hen . )
43018010	Chun , Simon Peter nih nâmsâu a pâi mi a phâwi le , Bâwlpu Lalchem sal a tuk le , a vawrhlei nakhaw a themh phak . Sal min chu Malka asi .
43018011	Chun , Jisu nih Peter sinah , " Nâmsâu kha a kâwng ah khumh nawlh rawh ; Pa nih hâi hawng ka pêk mi hi ka din lo lai ma ? " a ti .
43018012	Chuvachun , kawrsen murui leh an hotu lalchem hen , Juda tla vêngtu tla nih chun Jisu an tleih le , an phuar le ,
43018013	Ana sinah an kalpi masa le , Kaiapha nupi pa asi ruangah . Kaiapha chu , chu kum chun Bâwlpu Lalchem asi .
43018014	Kaiapha chu , " Phun pumpi ruangrûl ah minung pakhat thih a ṭha , " ti hen , Juda tla thlûkpitu kha asi .
43018015	Chun , Simon Peter nih Jisu a zûl le , a ṭhiruai dang pakhat hen . Chu ṭhiruai chu Bâwlpu Lalchem mêltheih asi le , Jisu sinah Bâwlpu Lalchem in kulhsung tualmâi ah a lût bâk le ;
43018016	sikhawmsele Peter chu lêng leiah kawtkari ah a dîr . Chun , ṭhiruai dang , Bâwlpu Lalchem mêl theih chu a va suak le , inkhâr vêngtu nungâk a sawnh le , Peter a lûtpi .
43018017	Chun , inkhâr vêngtu nungâk nih chun Peter sinah , " Nang khawm hi minung ṭhiruai tla lakah tel bâk na si mu ? " a ti . Anih nih chun , " Ka si lo , " a ti .
43018018	Chun , sal tla leh vêngtu tla chu chunah chun an dîr le , a dâi ruangah meihawl hen mei an tih le , anna aih . Peter khawm an sinah â tel le , dîr bû hen mei â aih bâk .
43018019	Chun , Bâwlpu Lalchem nih chun Jisu chu a ṭhiruai tla thâwngthâng leh a sîntir zia thu a deih .
43018020	Jisu nih a sâng le , a sinah , " Laikulh sinah mi zatlâng theih hen , thu ka sim tâwn kha ; pumhnâk in leh Pathian Biakin , Juda zawzawng pumhnâk tla ah chun ka sîntir kumza na tâwn kha . A thup hen zeikhawm ka sim lo .
43018021	Zeirangah kei na ka deih ? An sinah ka thusim zia ka thu theihtu tla deih ; ngâi rawh , chubang nih chun ka thusim chu an theih khateh , " a ti .
43018022	Chu chu a sim kâ hen a kiangah a dîr mi vêngtu pakhat nih Jisu a bengh le , " Bâwlpu Lalchem hi hâwi hen na sâng mu ? " a ti .
43018023	Jisu nih a sinah , " Thu sual sim ka si chun , ka sualnâk hawng ka theihtir ; sikhawmsele , thu ṭha ka sim khawmah zeirangah na hawng ka bengh ? " a ti le , a sâng .
43018024	Chun , Ana nih chun phuar bû hen Bâwlpu Lalchem Kaiapha sinah a fial .
43018025	Chun , Simon Peter nih dîr bû hen mei â aih . Chun , " Nang khawm a ṭhiruai lakah tel bâk na si mu ? " an ti . Peter lam nih chun , " Ka si lo , " ti hen â pheh .
43018026	Bâwlpu Lalchem sal tla lakah pakhat Peter nih a nakhaw a themh piak mi rualsia nih chun , " A sinah dûm ah khan ka nan muh lo mazei ? " a ti .
43018027	Chun , Peter chu â pheh nawlh le ; chun âr a khuang sawm rawh .
43018028	Chun , Jisu chu Kaiapha in thawk hen Governor in ah an kalpi nawlh le ; zînglei asi le ; chun , annih lam chu Governor in ah an lût lo , nawmh lo hen , Kalkanh Kût an ei khonâk ding hen .
43018029	Chun , Pilat an sinah a va suak le , an sinah , " Hi minung tlûnah hin thupawi zei me nan nei ? " a ti .
43018030	Annih nih chun a sinah , " Hi minung hi misual si lah sele na sinah kan hawngpi lai loh , " an ti le , an sâng .
43018031	Chun , Pilat nih an sinah , " Nanmah nih kalpi ule , nan dân hâwi hen a lâi rêl u , " a ti . Juda tla nih a sinah , " Kanmah thu hen âukhawm thah khonâk kan nei lo , " an ti .
43018032	A thih zia ding thu Jisu nih a sim hâwi hen a tlung khonâk ding hen .
43018033	Chuvachun , Pilat chu a in ah a lût nawlh le , Jisu a kawh le , a sinah , " Juda tla Lalchem na si ma ? " a ti .
43018034	Jisu nih , " Hi hi nangmah phuak sawm hen ma na sim , midang nih an simh mi ma , ka thâwngthâng hi ? " a ti le , a sâng .
43018035	Pilat nih , Kei Juda ka si mazei ? Nangmah phun tla leh bâwlpu lal tla nih ka sinah a nan hawngpi asi hi ; zei thil me na ti ? " a ti le , a sâng .
43018036	Jisu nih " Lalchem ka sinâk chu hi laikulh thawk hen mi asi lo . Lalchem ka sinâk chu hi laikulh thawk mi si sele , ka to-aw tla nih an do lai ; Juda tla sinah pêk hen ka um lonâk ding hen ; sikhawmsele , lalchem ka sinâk chu hinah thawk hen mi hi asi lo , " a ti le , a sâng .
43018037	Chun , Pilat nih a sinah , " Lalchem na si na maw ? " a ti . Jisu nih , " Si ta a , Lalchem ka si . Thutak theihtir hi ka suak san leh laikulh ah ka hawng san asi . Âuzawng thutak lakah mi vial nih ka thu a zâwt tâwn , " a ti .
43018038	Pilat nih a sinah , " Thutak zei me si ? " a ti . Chun , chu thu chu a sim kâ hen , a suak nawlh le , Juda tla sinah a va suak nawlh le , an sinah , " Zeikhawm a sualnâk ka muh lo .
43018039	Sikhawmsele , Kalkanh Kût ah minung pakhat kan suah piak na ding hen Dân nan nei ; chuvachun , Juda tla Lalchem hi an suah piak na sele nan duh ma ? " a ti .
43018040	Chun , annih chu an âu nawlh le , " Hi minung hi chu si lah seh ; Baraba si dauh seh , " an ti . ( Baraba chu rawkmang asi . )
43019001	Chun , chu liau chun Pilat nih Jisu a kalpi le , a vuak .
43019002	Chun , kawrsen tla nih chun ling lukhuh an phiar le , an khuhtir le , puan senduk an aihtir le ;
43019003	chun , a kiangah an hawng kal le , " Chibai ! Juda tla Lalchem ! " an ti le , an bengh .
43019004	Chun , Pilat chu a suak nawlh le , an sinah , " Zauhnik , zeikhawm a sual ka muh lo ti nan theihnâk ding hen , nan sinah ka hawngpi hi , " a ti .
43019005	Chun , Jisu chu ling lukhuh leh puan senduk chu aih bû hen a hawng suak . Chun , Pilat nih an sinah , " Zauhnik , Minung hi ! " a ti .
43019006	Chun , bâwlpu lal tla leh vêngtu tla nih chun amah an muh kâ hen an âu le , " Kraws ah khenhbêk rawh ! Kraws ah khenhbêk rawh ! " an ti . Pilat nih an sinah , " Nanmah nih kalpi ule , kraws ah khenhbêk u ; kei lam nih chun zeikhawm a sualnâk ka muh lo , " a ti .
43019007	Juda tla nih chun a sinah , " Kan Dân pakhat a um , chu Dân hâwi vima hen Pathian Fapa ah â siam ruangah a thi ding asi , " an ti le , an sâng .
43019008	Chun , Pilat nih chu thu chu a theih chun a lâu khun ;
43019009	a in ah a lût nawlh le , Jisu sinah , " Zei lei mi me na si ? " a ti . Sikhawmsele , Jisu nih a sâng lo .
43019010	Chun , Pilat nih a sinah , " Nangnih kei na ka sâng lo mu ? A nan suah kho ka si , kraws ah a nan khenhbêk kho ka si ti na theih lo ma ? " a ti .
43019011	Jisu nih , " Tlûnlei thawk hen pêk na si lo chun , ka tlûnah hin tikhonâk rerêng na nei lai lo ; churuangah na sinah hawng ka pêktu nih khan sual a phurh khun asi , " a ti .
43019012	Chu thawk chun Pilat nih suah a tum le ; sikhawmsele Juda tla an âu le , " Hi minung hi na suah chun Rom Lalchem hâwipa na si lai loh ; âuzawng lalchem ah â siam mi vial chu Rom Lalchem do an si , " an ti .
43019013	Chun , Pilat nih chubang thu chu a theih kâ hen Jisu a suakpi le , a min lungphah , Hebrai hawlh hen Gabatha an ti mi -- chu munah chun lâirêlnâk tophah ah a to .
43019014	Chun , chu ni chu Kalkanh Kût Timhtuah ni asi le , nî sunh liau ding asi . Chun , anih nih chun Juda tla sinah , " Zauhnik u , nan Lalchem hi ! " a ti .
43019015	Chun , annih chu an âu le , " Thah rawh , thah rawh , kraws ah khenhbêk rawh ! " an ti . Pilat nih an sinah , " Nan Lalchem hi kraws ah ka khenhbêk lai ma ? " a ti . Bâwlpu lal tla nih , " Rom Lalchem lo chu lalchem kan nei lo , " an ti le , an sâng .
43019016	Chuvachun , Pilat nih kraws ah khenhbêk ding hen anih chu an sinah a pêk rawh . Chuvachun , Jisu an kalpi rawh .
43019017	Chun , anih chu mah rangah kraws put hen , " Luruh mun , " an ti mi , Hebrai hawlh hen Golgotha an ti mi chu , chu mun tiang chun a va suak .
43019018	Chunah chun kraws ah an khenhbêk le , midang panih hen , a sîr leiah pakhat vevê hen , a lâi ah Jisu .
43019019	Chun , Pilat nih lasui a rîn le , kraws ah a bêk . ' NAZARET MI JISU JUDA TLA LALCHEM , ' ti hen rîn asi .
43019020	Chun , chu lasui chu Juda tamtak nih an rêl le ; Jisu kraws ah an khenhbêknâk mun chu khuapi kiang asi . Hebrai hawlh , Rom hawlh leh Greek hawlh tla hen rîn asi .
43019021	Chuvachun , Juda bâwlpu lal tla nih chun , Pilat sinah , Juda tla Lalchem , ' ti hen , rîn lah ; Juda tla Lalchem ka si a ti , ' ti hen rîn dauh rawh , " an ti .
43019022	Pilat nih , " Ka rîn rawh asi , " a ti le , a sâng .
43019023	Chun , kawrsen tla nih Jisu chu kraws ah an khenhbêk thluh rawh chun a puan tla an lâk le , phel li ah an suah le , kawrsen tla nih phel khat seng anna ting . A kawrdawh khawm an lâk , kawrdawh chu ṭhitlo mi asi le , a ngâwng thawk hen a pum hen tah ver asi .
43019024	Churuangah annih nih chun , " Kan thlêk lai loh , âu tâ ding si lai kan chamchawh lai , " an ti . Pathian lasui thu , " Ka nipuan tla anna ṭhen le , ka kawrdawh chu an chamchawh , " ti , a tlungnâk ding hen . Chubang thil chu kawrsen tla nih an ti .
43019025	Chun , Jisu kraws kiangah a nu leh a nu naunu , Mari Klopa nupi leh Mari Magdala mi an dîr .
43019026	Chun , Jisu nih a nu leh a ṭhiruai a dâwt mi kha a kiangah dîr mi a muh le , a nu sinah , " Nu , zauhnik , na fapa kha , " a ti .
43019027	Chun , ṭhiruai sinah chun , " Zauhnik na nu kha ! " a ti . Chun , chu thawk chun chu ṭhiruai nih chun amah in ah anih chu a kalpi rawh .
43019028	Chu nûnah chun , Jisu nih thil zeizawng tuah a rangtling rawh ti a theih le , Pathian lasui thu kha a tlungnâk ding hen , " Ka tî a hâl , " a ti .
43019029	Chunah chun bêl pakhat uain thur hen khat dil an tuah le ; chun , sponge ( hâng dâwp kho mi ) pakhat chu uain thur hen khat zit chiah mi , husop thing fungpâr ah an târ le , a mûr ah an tawngh .
43019030	Chun , Jisu nih uain thur chu a tem thluh rawh chun , " Â lîm rawh , " a ti . Chun , a lû a kûn le , a nukrî a chat rawh .
43019031	Timhtuah ni asi rawh . Churuang chun Juda tla nih Pilat sinah khenh hen um mi kê tla khiak ding hen leh an ruak tla kalpi ding hen an deih . Chu chu Dinhni ah kraws ah an um ko lonâk ding hen asi , Dinhni chu ni rokual tak asi ruangah .
43019032	Chun , kawrsen tla chu an hawng le , a sinah kraws ah an khenhbêk mi tawngtîr mi leh minung pakhat chu an kê tla an khiak le ;
43019033	sikhawmsele , Jisu kiangah an hawng kal le , a thi ving rawh ti an theih le , a kê tla an khiak lo .
43019034	Sikhawmsele , kawrsen tla lakah minung pakhat nih a nâk ah fei hen a sunh le ; chun thisen leh tî a suak sawm rawh .
43019035	( A muhtu nih chun a theihtir rawh , a theihtirnâk a dik asi ; a sim dik ti a theih , nannih khawm nih nan lung khonâk ding hen . )
43019036	Pathian lasui thu , " A ruh khiak asi lai loh , " ti , tlungnâk ding hen chubang thil chu a hawng um rawh .
43019037	Chun , Pathian lasui thudang nih , " An sunhnâk chu an zauh lai , " a ti nawlh .
43019038	Chun , chu nûnah chun , Josef , Arimathai khua mi , ( Jisu ṭhiruai asi le , sikhawmsele Juda tla a ṭih ruangah a thup hen um asi . ) anih nih chun Jisu ruak chu kalpi kho ding hen Pilat sinah a deih le , chun Pilat nih a siang . Chuvanchun , a hawng kal le , a ruak chu a kalpi rawh .
43019039	Chun , Nikodem , a tîrah zân ah Jisu sinah hawng kal mi nih khan murrah leh aloe chawmh chia litra zâ ding put hen a hawng .
43019040	Chun , Jisu ruak chu an lâk le , Juda tla phûm dân hâwi hen rimthâw tla hen chun puan mangṭhia hen an tuam .
43019041	Chun , kraws an khenhbêknâk mun ah chun dûm pakhat a um le , dûm ah chun âukhawm vûi dah lonâk thlân thar pakhat a um .
43019042	Chun , Juda tla Timhtuah ni asi ruangah , thlân chu an kiang ko asi le , chunah chun Jisu an vûi rawh .
43020001	Chun , ni sarih ni lakah ni masachem ah , zîngtê , a mûi rih liauah , Mari Magdala mi chu thlân ah a va kal le , lung chu thlân ah mi ṭhinh hen a muh .
43020002	Chuvachun , a tek le , Simon Peter leh ṭhiruai dang Jisu nih a dâwt mi sinah chun a hawng kal le , an sinah , " Thlân ah mi kha Lalpa chu an kalpi rawh , an siahnâk mun kan theih lo , " a ti .
43020003	Chuvachun , Peter chu a suak le , ṭhiruai dang hen chun thlân lei an fûk .
43020004	Chun , munkhat hen an tek le ; ṭhiruai dang nih chun Peter a lanh le , thlân chu a tlung masa .
43020005	Chun , a kûn le , puan mangṭhia tla a um mi chu a muh le ; sikhawmsele , a sungah a lût lo .
43020006	Chun , Simon Peter khawm nih a dung leiah a ṭhâwl le , a va tlung le , thlân sungah a lût le ;
43020007	puan mangṭhia tla a um mi leh a lû ah thlan nâwtnâk puan a um mi chu , puan mangṭhia lakah umlo hen , zual chia hen mun dang ah a um mi a muh .
43020008	Chuvachun , ṭhiruai dang , thlân tlung masa mi khawm chu a lût bâk le , a muh le , a lung .
43020009	Mithi lakah mi a thawknawlh ding asi ti Pathian lasui thu kha an theih lo rih ruangah .
43020010	Chun , ṭhiruai tla chu in ah an kal nawlh rawh .
43020011	Sikhawmsele , Mari chu lêng ah thlân kiangah ṭap bû hen a dîr le ; chun ṭap bû hen a kûn le , thlân sung chu a bih le ;
43020012	chun , vânmifial panih puan vâr aih hen , Jisu ruak zâunâk mun ah chun , pakhat a lû leiah , pakhat a kê leiah an to mi a muh .
43020013	Chun , annih nih chun a sinah , " Nunau , zeirangah na ṭap ? " an ti . Anih nih chun an sinah , " Ka Lalpa an kalpi le , an siahnâk ram ka theih lo ruangah ! " a ti .
43020014	Chun chu hâwi hen a sim kâ hen a dung lei â her le , Jisu a dîr mi a muh le , Jisu asi ti a theih lo .
43020015	Jisu nih a sinah , " Nunau , zeirangah na ṭap ? " Âu me na hâwl ? " a ti . Anih nih chun , dûm zauhtu bei a ti le ; a sinah , " Pu , amah hinah mi hi na kalpi asi chun , na siahnâk mun hawng ka simh le , chuvachun ka lâk lai , " a ti .
43020016	Jisu nih a sinah , " Mari , " a ti . Anih chu â her le , a sinah Hebrai hawlh hen , " Rabboni , " a ti ; chu chu " Sîntirtu " tinâk asi .
43020017	Chun , Jisu nih a sinah , " Hawng ka banh lah ; tu tiang khawm hen Pa sinah ka kâi lo rih asi . Sikhawmsele ka unau tla sinah va kal le , an sinah , ' Ka Pa , nan Pa , ka Pathian , nan Pathian sinah ka kal awt , ' a ti , va ti rawh , " a ti .
43020018	Mari Magdala mi chu a va kal le , ṭhiruai tla sinah , " Lalpa chu ka muh rawh , " a ti , a sinah thu a sim zia tla khawm chu a simh na .
43020019	Chun , chu ni , ni sarih ni masachem ah , zânleibâi ah , Juda tla ṭih ruangah ṭhiruai tla umnâk inkhâr tla chu an khâr nûn chun , Jisu an lakah a hawng dîr le , an sinah , " Nan tlûnah lungngamnâk um seh , " a ti .
43020020	Chun , chu chu a sim thluh rawh chun a kut leh a nâk an sinah a zauhtir . Chun , Lalpa chu an muh rawh chun ṭhiruai tla chu anna lâwm rawh .
43020021	Chun , Jisu nih an sinah , " Nan tlûnah lungngamnâk um seh ; Pa nih kei hawng ka fial hâwi hen ka nan fial na hi , " a ti nawlh .
43020022	Chun , chubang thu chu a sim thluh ah chun an tlûnah a thâw a suah le , an sinah , " Thlarau Thenhlimh nei u .
43020023	Âu sual zawng nan ngaihdam mi vial chu ngaihdam asi lai ; âu sual zawng nan ngaihdam lo mi vial chu ngaihdam lo asi lai , " a ti .
43020024	Chun , Jisu a hawng kal liau khan leinih tla lakah tel bâk , Thom , ( phîr an ti mi chu ) , an sinah a um bâk lo .
43020025	Chuvachun , ṭhiruai dang tla nih chun , a sinah , " Lalpa chu kan muh rawh , " an ti . Sikhawmsele , Thom nih chun an sinah , " A kut ah thîr khenhnâk masî tla ka muh hen leh thîr khenhnâk masî tla ka kutdawng ka purh hen , a nâk ah ka kut hen ka tham lo chun ka lung rîlmâl lai loh , " a ti .
43020026	Chun , ni riat nûnah , a ṭhiruai tla chu in sungah an um nawlh le , Thom khawm an sinah a um bâk . Jisu a hawng kal le , inkhâr tla chu khâr asi le , an lakah a hawng dîr rawh le , an sinah , " Nan tlûnah lungngamnâk um seh , " a ti .
43020027	Chun , Thom sinah chun , " Na kutdawng hen hawng tham le , ka kut tla hi zauh rawh ; na kut hawng banh le , ka nâk tham rawh ; lunglo hen um lah le , lung rawh ! " a ti .
43020028	Thom nih a sinah , " Ka Lalpa leh ka Pathian na si , " a ti le , a sâng .
43020029	Jisu nih a sinah , " Nangnih chun na hawng ka muh ruangah na lung asi mu ? Muhlo hen hawng ka lungtu zawng chu an thaw a suak , " a ti .
43020030	Chun , Jisu nih ṭhiruai tla mâika ah chun singsiahnâk dang cherkhet a ti ; chubang chu hi lasuibu ah hin rîn asi lo .
43020031	Sikhawmsele , hi bang hi , Jisu chu , Mesia , Pathian Fapa asi ti nan lung khonâk ding hen leh nan lung ruangah a min hen nungnâk nan nei khonâk ding hen rîn asi .
43021001	Chu nûnah chun , Tiberia Rilî ah Jisu chu a ṭhiruai tla sinah â langh nawlh le ; hi hâwi hen â langh .
43021002	Simon Peter , Thom , ( phîr an ti mi ) , Galili ram ah Kana mi Nathanael , Zebedai fa tla leh a ṭhiruai panih tla hen anna pûm .
43021003	Simon Peter nih chun an sinah , " Ngâ tleih hen ka kal awt , " a ti . Annih nih chun a sinah , " Kannih khawm na sinah kan hawng bâk lai , " an ti . Chun , an suak le , lawng ah anna chuan le ; chu zân chun zeikhawm an tleih lo .
43021004	Chun khuafîm chat ah Jisu chu seppho ah a dîr le ; sikhawmsele ṭhiruai tla nih chun Jisu asi ti an theih lo .
43021005	Chun , Jisu nih an sinah , " Nau le tla , ngâ nan tawng ma ? " a ti . Annih nih chun a sinah , " Kan tawng lo , " an ti le , an sâng .
43021006	Chun , anih nih chun an sinah , " Lawng sîr vawrhlei kâng khan lên vawrh ule , nan tawng lai , " a ti . Chun , an vawrh le ngâ a tam ruangah an nûk kho lo .
43021007	Chuvachun , ṭhiruai , Jisu nih a dâwt mi nih khan , Peter sinah , " Lalpa asi , " a ti . Chuvachun , Lalpa asi ti Simon Peter nih a theih kâ hen , a kawrdawh â menh le , takkaro hen um asi ruangah , rilî ah â khâwk rawh .
43021008	Sikhawmsele , ṭhiruai dang tla nih chun lawng fatê hen , lên lakah ngâ khat phak nûk bû hen an hawng fûk le , tlâng thawk hen a lât loh , dâwng zanih ding mawh cho asi .
43021009	Chun , tlâng an tleng hen , chunah chun meihawl hen mei tih mi an muh le , a tlûnah ngâ em mi leh sang tlang an muh .
43021010	Jisu nih an sinah , " Tuah nan ngâ tleih kha a zeimaw mi hawng put u , " a ti .
43021011	Chun , Simon Peter chu a va a chuan le , lên chu ngâ lian pipi khat hen vakap leiah a nûk le , zâ leh sâwmnga leh pathum asi ; chu tluk rak sikhawmsele lên chu a tlêk lêm lo .
43021012	Jisu nih an sinah , " Zîngbuh ei u , " a ti . Chun , ṭhiruai tla lakah âukhawm nih a sinah , " Âu me na si ? " ti hen an deih ngam lo , Lalpa asi ti an theih .
43021013	Chun , Jisu a hawng kal le , sang tlang chu a lâk le , an sinah a pêk na le , ngâ khawm chu hâwi a pêk na .
43021014	Chu chu Jisu mithi lakah mi a thawknawlh nûnah , a ṭhiruai tla sinah â langh veithumnâk asi .
43021015	Chun , zîngbuh an ei thluh ah , Jisu nih Simon Peter sinah chun , " Simon , Johan fapa , hi bang tla ngâk hen nangnih kei na ka dâwt dauh ma ? " a ti . Anih nih chun a sinah , " I , Lalpa , ka nan dâwt ti na theih , " a ti . Jisu nih chun a sinah , " Ka dawrâ fa tla zauhkhenh rawh , " a ti .
43021016	A veinihnâk ah , a sinah , " Simon , Johan fapa , nangnih kei na ka dâwt ma ? " a ti nawlh . Anih nih chun a sinah , " I , Lalpa , ka nan dâwt ti na theih , " a ti nawlh . Jisu nih chun a sinah , " Ka dawrâ tla zauhkhenh rawh , " a ti .
43021017	Chun , a veithumnâk ah chun a sinah , " Simon , Johan fapa , nangnih kei na ka dâwt ma ? " a ti . A veithumnâk ah , " Nangnih na ka dâwt ma ? " a sinah a ti ruangah chun Peter a lawksawng le , a sinah , " Lalpa , zeizawng na theih le , ka nan dâwt ti na theih , " a ti . Jisu nih a sinah , " Ka dawrâ tla zauhkhenh rawh .
43021018	Thungâi tak hen ka nan simh , na ngâksia liau khan na tâi na sâwm le , na duhnâk zawngah na kal tâwn ; sikhawmsele , na upa tikah na kut na phar lai le , midang nih an sâwm piak lai le , na duhlonâk leiah an kalpi lai , " a ti .
43021019	( Chubang thu chu zei hâwi a thihnâk hen me Peter nih Pathian a chawnglawmh lai ti theihtirnâk ding hen a sim asi . ) Chun , chu chu a sim thluh rawh chun , Jisu nih a sinah , " Hawng ka zûl , " a ti .
43021020	Chun , Peter chu â hawi le , Jisu nih ṭhiruai a dâwt mi , zânriah ei liauah a ṭâng ngenh hen a um le , " An tleihtirtu ding chu âu me si ? " titu nih khan , a hawng zûl mi a muh .
43021021	Chun , Peter nih anih chu a muh le , Jisu sinah , " Lalpa , hi minung nih hin zei me a ti lai ? " a ti .
43021022	Jisu nih a sinah , " Ka hawng kal nawlh tiang um kumza ding hen duh châng sele , na rang zei me si ? Nangmah nih hawng ka zûl ko , " a ti .
43021023	Chuvachun , chu ṭhiruai chu thi lo ding hen a thu chu unau tla lakah a thang rawh ; sikhawmsele , Jisu nih a thi lai loh ti a sinah a sim lo . " Ka hawng kal nawlh tiang hen um kumza ding hen duh châng sele , na rangah zei me si ? " a ti mi cho asi .
43021024	Chu ṭhiruai chu hi bang thu theihtirtu leh rîntu hi asi ; a theihtirnâk hi dik tak asi ti kan theih .
43021025	Chun , Jisu thilti a dang cherkhet khawm a um , chubang chu pakhat khat hen rîn awt ver sele , lasuibu rîn ding zawzawng chu laikulh khawmah tlum ding hen ka ruat lo .
44001001	Theophil duhtak : Ka lasuibu masachem lakah khan Jisu thilti leh sîntirnâk a dawmhtirnâk zawzawng thu kha ka rîn asi .
44001002	Thlarau Thenhlimh hen a mifial tla sinah thu a pêk thluh nûnah vân ah kâi hen a um ni tiang thu kha .
44001003	Chu mifial tla sinah chun hamhnâk chu a tuar nûnah theihtirnâk tamtak leh nung hen â zauhtir le , ni sâwmli tiang an sinah â langh le , Pathian Ram thu a sim tâwn .
44001004	Chun , anna pûm mi tla a kawmh na , " Jerusalem kaltâk lah u , Pa thutiam ka sim mi nan theih mi kha hawng ngâk u , " a ti thlir .
44001005	" Johan nih khan tî hen a baptis tâwn le , sikhawmsele ni sâwtlotê ah Thlarau Thenhlimh hen baptis nan si lai , " a ti .
44001006	Chun , mifial tla chu Jisu hen anna pûm rawh chun a sinah , " Lalpa , tuah masi Israel tla sinah ram na pêk nawlh awt ? " an ti le , an deih .
44001007	Chun , Jisu nih chun an sinah , " Pa nih a tik leh a ni amah thu thu a um hen a ruat mi chu nannih theih ding asi lo .
44001008	Sikhawmsele , Thlarau Thenhlimh chu nan tlûnah a hawng tlung tikah thiltikhonâk nan nei lai . Chun , Jerusalem ah , Juda leh Samari ram khua kipah leh kâwlkil tiang khawm hen ka thu theihpitu tla nan si lai , " a ti .
44001009	Chun , chubang thu chu a sim thluh nûnah an muh ko bû hen vân ah kâi hen a um ; chun sûm nih an muh phâk lo ah a phenh rawh .
44001010	Chun , a kâi liauah vân lei an zauh ko liauah , mi panih puan ngo aih hen an kiangah an hawng dîr .
44001011	Annih nih chun , " Galili ram mi tla , zeirangah vân lei zauh hen nan dîr ko ? Hi Jisu nan sin thawk hen vân ah kâi hen a um mi hi vân ah a kâi mi nan muh hâwi ber hen amah ngelchel hi a hawng kal nawlh lai , " an ti .
44001012	Chun , Oliv Tlâng an ti mi thawk hen chun Jerusalem ah an kîr nawlh le ; chu tlâng chu Jerusalem kiang asi , Dinhni ah kal tâwk cho asi .
44001013	Chun , an lût hen an umnâk kardang tlûn dauh ah chun an kâi le : Peter , Johan , Jem leh Andri hen , Philip leh Thom hen , Bartholomai leh Mathai hen , Alphai fapa Jem leh Simon Zelot murui a mi leh Jem fapa Juda hen an si .
44001014	Chubang tla zawzawng chu nunau âu tla mawh leh Jisu nu Mari hen , Jisu unau tla hen , thinlung munkhat hen thla an cham .
44001015	Chun , chubang ni tla ah chun unau tla lakah Peter chu a dîr le , an ektê hen zâ leh kul ding an si .
44001016	" Unau le tla , Thlarau Thenhlimh nih , David kâ ah , Jisu tleihtu tla ruitu Juda thu a simhkan mi kha , kha Pathian lasui thu kha a hawng tlung ding rêng asi .
44001017	Juda chu kan lakah rêlsih asi le , hi bang rianṭuan lakah hin tingvo khawm a nei bâk .
44001018	( Chun , chu minung nih chun a sual man hen mun pakhat a châwk le , a bingbilet hen a tlâ le , a lâi ah a kek phut le , a ril zawzawng a suak ver .
44001019	Chun , chubang thu chu Jerusalem ah um mi tla zawzawng nih an hawng theih le ; chun chu mun chu anmah hawlh hen , " Akeldama , " an ti , chu chu " Thisen Mun , " tinâk asi . )
44001020	" Sawrnâk labu ah hi thu hi rîn asi : ' A umnâk a karo hen um seh , chun a sungah âukhawm um lah seh , ' ti leh , ' A hotu sinâk midang nih ting seh , ' ti hi .
44001021	" Chun , Lal Jisu kan lakah lût leh suak tâwn hen a um kar zawng , Johan baptisma thawk hen kan sinah mi vân ah kâi hen a um ni tiang khan hi bang hawng kan kawmh tâwntu tla lakah hin minung pakhat a thawknawlhnâk hawng kan theihpitu rangah a um ding asi , " a ti .
44001023	Chun , mi panih an thîm le , Josef Barsaba an ti mi , ( a min tak chu Justa an ti ) , chun pakhat chu Mathia asi .
44001024	Chun , thla an cham le , " Nang Lalpa , minung zawzawng thinlung theihtu ,
44001025	Juda nih chun amah umnâk ah kal ding hen hi bang rianṭuan leh mifial rian a bângtâk mi hi a ruangrûl ding hen hi minung panih hi âu dauh me na thîm hawng kan theihtir , " an ti .
44001026	Chun , an chamchawh mi chu Mathia tlûnah a tlû . Chun , anih chu mifial leikhat tla lakah chun rêlsih asi rawh .
44002001	Chun , Pentekost ni a hawng tlung . An ektê hen mun khat ah anna pûm ver .
44002002	Chun , lâkkhatko ah vân thawk hen rihâu thlipi râng hâwi hen a hawng tleng khup ; chu nih chun an tonâk in chu a hawng khattir ver .
44002003	Chun , lei tla , amah leh amah a ṭhen hen mei hâwi hen an sinah a hawng a langh rawh .
44002004	Chun , an ektê hen Thlarau Thenhlimh hen an hawng khat ver le , Thlarau nih a hawlhtir hâwi vima hen hawlh dang hen an hawng hawlh rawh .
44002005	Chun , laikulh ah phun kip lakah thawk hen Pathian sunhsak mi Juda tla Jerusalem ah an um .
44002006	Chun , chu rihâu chu an theih kâ hen mi zapi an hawng a pûm le , mikip nih mifial tla hawlh chu anmah hawlh hâwi hen an hawng theih ruangah an thinlung a nawk .
44002007	Chun , an ektê hen an lawksawng le , thungâi chê an ti , " Hi bang an hawlh mi tla zawzawng hi Galili ram ah mi an si lo mazei ?
44002008	Zeitin zia , kan ektê hen kan suakpi mi hawlh hâwi hen kan theih chiau ?
44002009	A zeimaw mi chu Parthian phun tla , Media phun tla , Elamitai phun tla kan si le ; zeimaw mi chu Mesopotamia ram ah um mi le , Juda ram ah um mi tla , Kapadokia ram ah um mi tla , Ponto leh Asia ram ah um mi tla ,
44002010	Phrugia leh Pamphulia ram ah um mi tla , Aigupta leh Kurini khua kiangkam Libia ram ah um mi tla , zeimaw mi Rom khua Khual Judai leh phun lût tla hen kan si le ;
44002011	zeimaw mi Kret tikulh mi leh Arabia ram mi le kan si ; Pathian thil rokual tla an sim mi kha mah hawlh hâwi chiau kan theih hi ! " an ti . '
44002012	Chun , an ektê hen thungâi chê an ti le , a ngaihtawnh dân an theih lo , " Hi bang hi zei zia mesi ? " anna ti .
44002013	Zeimaw mi nih an nihsanh na le , " Uain thar an rî asi hi , " an ti .
44002014	Sikhawmsele , Peter chu leikhat tla hen an dîr dut le , anih nih chun hâu fâk tak hen an sinah a sim : " Nannih Judai ram ah mi tla , nannih Jerusalem ah um mi zawzawng tla , hi bang hi theih u , ka thu khawm ngâi u .
44002015	Hi bang tla hi nan ruat hâwi hen an rî lo , zînglei dâr kua cho asi rih hi ;
44002016	hi bang hi khuavâng Joel nih a sim mi kha asi :
44002017	' Pathian nih ni madung tla ah chun , mi zawzawng tlûnah ka Thlarau ka tawih lai le , nan fapa tla leh nan fanu tla nih ka thu an sim lai , nan tlangvâl tla nih muhtirnâk an muh lai , chun tar tla nih mang tla an manh lai .
44002018	Asi , chubang ni tla ah chun ka to-awpa tla , ka to-awnu tla tlûnah khawm ka Thlarau ka tawih lai , chun ka thu an sim lai .
44002019	Chun , tlûnlei vân ah thilchê tla , leh tanglei tual ah singsiahnâk tla ka muhtir lai . Thisen , mei leh meikhû tla hen ;
44002020	nî thim ah â chang lai le , chun thlâ thisen ah â chang lai . Lalpa Ni rokual tak leh minthang tak chu a hawng tleng lânah chun ,
44002021	âuzawng Lalpa min lam mi vial chu an him lai , a ti , ' a ti mi kha .
44002022	" Nannih Israel mi le tla , hi bang thu hi theih u rawh : Nazaret Jisu , Pathian nih amah mang hen nan lakah thil rokual tla , thilchê tla , leh singsiahnâk tla a ti mi nih khan a nan theihfiangtir na kha ; nannih nih chubang chu nan theih asi .
44002023	Kha minung kha Pathian ruat chia leh theihkan hâwi hen an tleihtir le , nannih nih misual kut ah kraws ah nan khenh le , nan thah rawh .
44002024	Kha minung kha Pathian nih thihnâk phuar tla chu a sût piak le , a thawh rawh ; amah chu thihnâk nih tleih pawt kho asi lo ruangah .
44002025	Chun , David nih a thu a sim le : ' Ka mâika ah zungzâl hen Lalpa chu ka muh tâwn , ka lawksawng lonâk ding hen ka vawrhlei ah a um asi .
44002026	Churuangah ka thinlung a lâwptlo le , ka lei khawm â lâwm . Churuangah ka taksa khawm lungumnâk ah a um lai .
44002027	Ka thlarau mithi khua ah na mâk lo ruangah na mi thenhlimh thût na siang lai loh .
44002028	Nangnih nungnâk lampi tla hawng ka theihtir le , nangnih na mêl hen lâwmnâk hen hawng ka khattir lai , ' ti hen .
44002029	" Unau le tla , thlâktu David thu hi ṭih lo hen nan sinah ka sim kho . Anih chu a thi le , vûi khawm an vûi rawh , a thlân khawm tutiang hen kan sinah a um kumza .
44002030	Anih chu khuavâng asi le , Pathian nih David thlâk tla âumawh a tophah tlûnah a totir awt ti siatsirh hen a sim ti a theih le ;
44002031	chun , chubang chu a theihkan ruangah Mesia thawknawlhnâk thu a sim asi , ' Mithi khua ah mâk hen a um lo le , a ruak khawm a thu loh ; ti hen .
44002032	Jisu chu Pathian nih a thawh nawlh asi , chu chu a theihtu kan ektê hen kan si ver asi .
44002033	Pathian vawrhlei ah chawnglawmh hen a um le , Thlarau Thenhlimh tiamh mi chu Pa sinah thawk hen a tawng le , nan muh leh nan theih mi hi a hawng tawih asi hi .
44002034	David lam chu vân ah a kâi lo asi , amah ngelchel nih : ' Lalpa nih ka Lalpa sinah : Ka vawrhlei ah to rawh ,
44002035	na mêlma tla na kê sirhsanh ah ka siam lânlo chu , a ti , ' a ti dauh asi kha .
44002036	" Chun , Jisu nan khenhbêk mi ngelchel kha Pathian nih Lal leh Mesia si hen a siam rawh ti Israel phun kip nih theih chiau seh , " a ti .
44002037	Chun , chubang thu chu an theih hen an thinlung ah sunh hâwi hen an hawng si rawh le , Peter leh mifial dang tla sinah chun , " Unau tla zeitin me kan ti lai ? " an ti .
44002038	Chun , Peter nih chun an sinah , " Rim ule , nan sual tla ngaihdamnâk ding hen Jisu Krist min hen baptis hen um chiau u , chun Thlarau Thenhlimh pêk mi hi nan tawng lai .
44002039	A tiamh mi kha nannih rangah khawm , nan fa tla rangah khawm , lât tak ah mi zawzawng rangah khawm , Lalpa kan Pathian nih a sinah a kawh mi vial tla rangah khawm asi , " a ti .
44002040	Chun , thu dang cherkhet hen a simhfiang le , " Hi bang misual tla sinah rêpnâk tlung ding mi lakah a vêng u , " ti hen a fawrh na .
44002041	Chun , a thu zâwttu vial baptis an si rawh le , chu ni ah chun mi sâng thum sap hen an um .
44002042	Chun , mifial tla sîntir hen , kawmhnâk hen , munkhat buhkhêng dûm hen leh thlacham hen ṭhanemngâi tak hen an um vima .
44002043	Chun , mikip nih an ṭih rawh le , mifial tla nih chun thilchê leh singsiahnâk cherkhet an ti .
44002044	Chun , a lung mi zawng nih chun zeizawng anna bâwm chiau ,
44002045	an ro tla , an neih tla an zuar le , an herh tâwk chiau hen an ektê sinah chun an ṭhen tâwn .
44002046	Chun , nisiar thinlung munkhat hen Pathian Biakin ah chun ṭhanem ngâi tak hen an um tâwn le , an in lei tla khawmah sang an phel le , lâwptlo leh lungâwi tak hen buh an ei tâwn le ,
44002047	Pathian an sawr le , mi zawzawng lawmhkâng hen an um tâwn . Chun , ruang a suah mi tla chu Lalpa nih nisiar an sinah a sap vima tâwn .
44003001	Chun , Peter leh Johan chu sûnnilei dâr thum ah thlacham hun liau chun Pathian Biakin ah lût ding hen an kal .
44003002	Chun , patling âumawh a suak tîr thawk hen kekhêng an hawng zawnh le , chu minung chu Pathian Biakin ah an lût mi tla sinah kut dawnh ding hen " Kawtkhâr Dawh , " an ti mi bul ah chun nisiar an ittir tâwn asi .
44003003	Chu minung nih chun Peter leh Johan chu Pathian Biakin ah an lût mi a muh na le , kut a dawnh .
44003004	Chun , anih chu an zauh le , chun Peter nih , " Hawng kan zauh rawh , " a ti .
44003005	Chun , anih nih chun an lakah zeimawh tawng ding a lungum le , a zauh na .
44003006	Sikhawmsele , Peter nih , " Tangka leh ngûn zeikhawm ka nei lo , ka neihlem ka nan pêk lai ; Nazaret Jisu Krist min hen kê hen kal rawh , " a ti .
44003007	Chun , a kut vawrhlei a tleih le , a thawh le ; chun lâkkhatko ah a kê tla leh a kemit ruh tla chu a hawng chak sawm rawh .
44003008	Chun , anih chu a per le , a dîr le , kê hen kal a dawmh rawh . Chun , kê hen kal leh per leh Pathian sawr bû vima hen Pathian Biakin ah a lût bâk rawh .
44003009	Chun , kê hen kal leh Pathian a sawr mi chu mi zawzawng nih an muh ,
44003010	chun Pathian Biakin Kawtkhâr Dawh bul ah kut dawnh hen to tâwn mi kha asi ti an theih le ; a lakah thil a hawng tlung mi chu thungâi chê an ti le , anna nawk .
44003011	Chun , anih nih chun Peter leh Johan chu a tleih na ko liauah mi zawzawng , nih thungâi chê an ti , Solomon Sârbûk an ti mi lakah chun an sinah an hawng a pûm .
44003012	Chun , Peter nih mi zapi tla a muh na rawh chun an sinah , " Nannih Israel mi le tla , hi bang hi zeirangah chê nan ti ? Kanmah thiltikhonâk leh Pathian sunhsaknâk ruangah anih hi kan kaltir mi hâwi ngâi chun zeirangah nan hawng kan zauh ?
44003013	Abraham , Isak , Jakob tla Pathian , hawng kan thlâktu tla Pathian nih chun a To-aw Jisu a chawnglawmh rawh asi . Anih chu nan tleihtir le , Pilat nih suah a tum khawmah a mâika ah nan duh lo kha .
44003014	Mi Thenhlimh leh Rep tak kha nan duh lo le , mi thahtu kha nan sinah pêk nan ngiar dauh .
44003015	Chun , Nungnâk Siamtu chu nan thah asi . Sikhawmsele , Pathian nih anih chu mithi lakah mi a thawh nawlh -- chu chu a theihtu tla kan si .
44003016	Chun , amah min lung ruangah a min hen chun hi minung nan muh leh nan theih mi hi a chaktir rawh asi ; chun amah ruangah lungnâk a hawng um mi nih chun nan ektê mitmuh ah a damtir ver asi .
44003017	" Sikhawmsele , unau le tla , nan hotu tla khawm nih an âtnâk ruangah an ti tâwn hâwi khan nan ât ruangah hi bang hi nan ti asi ti ka theih .
44003018	Sikhawmsele , Pathian nih khuavâng zawzawng kâ ah a Mesia nih hamhnâk a tuar ding mi thu a theihtirkan mi kha , kha hâwi khan a tlungtir rawh asi .
44003019	Churuangah nan sual tla tlâutir asi khonâk ding hen rim ule , a her nawlh u .
44003020	Chun , Lalpa thawk hen thlarau chaknâk a hawng tlung kho lai , chun Jisu , Mesia nan rangah ruat mi khawm kha a hawng fial kho lai .
44003021	Sikhawmsele , zeizawng siamṭhat tik a tlung lânlo chu vân nih anih chu a kil rih ding asi ; chu siamṭhat ding thu chu Pathian nih laikulh a siam tîr thawk hen a khuavâng thenhlimh tla kâ hen a sim rawh kha .
44003022	Mosi ngelchel nih , ' Lalpa nan Pathian nih keimah a hawng ka fial hâwi hen nan unau tla lakah khuavâng pakhat a nan fial piak na lai . Anih nih chun thu zawzâwng nan sinah a sim mi vial chu nan ngâi piak lai .
44003023	Chun , mi âuzawng chu khuavâng thu ngâi piak lotu vial Israel tla lakah mi tlâutir ving asi lai , a ti kha .
44003024	Samuel thawk hen khuavâng zawzawng , an dunglei mi tla hen thu an sim mi vial nih khan tûliau thâwngthâng hi an simkan tâwn ;
44003025	Nannih hi khuavâng tla leh thutiam fa tla nan si asi ; Pathian nih Abraham sinah , Nangmah ruangah laikulh phun kip an thaw a suak lai , ti hen , nan thlâktu tla sinah a tiamh kha .
44003026	Pathian nih a to-aw chu a ruat le , nan sual tla hertâk tir chiau ding hen mal a nan sâwm na ding hen nanmah sinah a hawng fial masachem asi hi , " a ti .
44004001	Chun , Peter leh Johan nih mi tla sinah thu an sim liauah bâwlpu lal tla , Pathian Biakin hotu tla leh Sadukai tla chu an sinah an hawng tleng khup le ,
44004002	an sîntir na mi leh Jisu ruangah mithi lakah thawk hen thawknawlhnâk thu an sim ruangah thungâi an lungsilo .
44004003	Chun , an tleih na le , zânlei asi ruangah a thâizîng tiang hen rêngin ah an khumh na .
44004004	Sikhawmsele , thu ngâitu tla lakah cherkhet nih an lung le ; an tam lei chu patling vial khawm sângnga an tling .
44004005	Chun , a thâituan ah chun an hotu tla , upa tla leh Dân sîntirtu tla chu Bâwlpu Lalchem Ana , Kaiapha , Johan , Alekzandar leh Bâwlpu Lalchem chi zawzawng tla Jerusalem ah anna pûm .
44004007	Chun , Peter leh Johan chu a lâi ah an dîrtir na le , " Zei thiltikhonâk hen me , asi lo leh , âu min hen me hi bang hi nan ti ? " an ti le , an deih na .
44004008	Chun , Peter chu Thlarau Thenhlimh hen a khat le , an sinah , " Mi zawzawng hotu tla , upa tla :
44004009	Mi khêng sinah rian ṭha kan ti mi thu ah , ' Hi minung hi zeirangah me a hawng dam ? ' ti hen , tusûn ah hin nan hawng kan salh chun ,
44004010	nannih zawzawng nih theih u rawh , chun , Israel mi zawzawng khawm nih theih na seh , Nazaret Jisu Krist , kraws ah nan khenhbêk mi Pathian nih mithi lakah thawk hen thawh nawlh mi kha , amah min ngelchel hen hi minung hi hinah nan mâika ah dam hen a hawng dîr rawh asi hi .
44004011	' Nannih in saktu le tla , Nan duhlo mi lung kha a ki ah lung ṭangkâi chem a hawng si mi kha , amah hi asi . '
44004012	Midang âu sin khawmah ruangsuaknâk a um lo ; laikulh ah minung min sak lakah ruang hawng kan suah khotu ding min dang rerêng an um lo , " a ti .
44004013	Chun , Peter leh Johan râlṭhat zia an muh hen lasui thiamlo mi leh mi narân an si ti an theih hen thungâi chê an ti . Jisu sinah an um ti an theih rawh .
44004014	Chun , an damtir mi chu an sinah dîr mi an muh le , zeikhawm an simsâwi kho lo .
44004015	Chun , an lâirêlnâk thawk hen a dang hen an kaltir na nûnah anna thluk le ,
44004016	' Hi minung tla hi zei hâwi hen kan ti lai ? Thilchê thang tak an ti , ti Jerusalem ah um mi zawzawng nih fiang tak hen an theih rawh hi , Kannih khawm nih kan pheh kho lêm lo .
44004017	Sikhawmsele mi sinah an phuang dadauh lonâk ding hen tu thawk hen âu sin khawmah hi min hen thu an sim lonâk ding hen kan ṭhih na lai , " an ti .
44004018	Chun , annih chu an kawh na le , Jisu min hen thu simlo thlo ding hen leh sîntir lo thlo ding hen an ti thlir na .
44004019	Sikhawmsele , Peter leh Johan nih an sinah , " Pathian mitmuh hen Pathian thu zûl ngâk hen nannih thu zûl a dik dauh lai menmaw , dawn set nik u .
44004020	Kannih lam chu thil kan muh mi leh kan theih mi tla hi simlo hen kan um kho lo , " an ti .
44004021	Chun , annih nih chun an ṭhih nawlh khun na le , an suah na rawh le , mi zapi ruangah rêpnâk remkâng an tawng lo ; an thilti ruang khan mi zawzawng nih Pathian an chawnglawmh fâwn .
44004022	Thilchê hen an damtir mi pa chu kum sâwmli ngâk a tam dauh asi .
44004023	Chun , Peter leh Johan chu an suah na le , anmah murui tla sinah an va kal le , bâwlpu lal tla leh upa tla nih an sinah an sim mi vial chu an simh ver na .
44004024	Chun , a ngâitu tla nih chun thu anna rual le , hâu fâk tak hen Pathian sinah , " Lalpa , nang vân leh tual leh tisumsumriat leh a sungah um tla zawzawng siamtu na si ;
44004025	nangnih Thlarau Thenhlimh hen kan thlâktu na to-aw David kâ hen hi bang thu hi na sim asi : ' Phundang tla zeirangah me an thinthawk , phun kip nih zeirangah thil salam an dawnruat ?
44004026	Laikulh lalchem tla nih an do ; chun hotu tla khawm anna pûm le , Lalpa leh a Mesia tlûnah chun , ti hen .
44004027	Hi khua ah hin na to-aw thenhlimh , na sariak thuh Jisu tlûnah khan Herod leh Pontia Pilat hen , Phundang leh Israel mi tla hen anna pûm chiam asi ,
44004028	na kut hen leh na thinlung hen hawng tlung ding a ruatkan mi vial kha ti ding hen .
44004029	Chun , tuah , Lalpa , hawng kan ṭhih zia tla hi ngâinik , na to-aw tla hi râlṭha tak hen na thu simtir le ,
44004030	mi tla damtir ding hen nangnih na kut hawng phar , na to-aw thenhlimh Jisu min ruangah singsiahnâk leh thilchê tak tla titir na , " an ti .
44004031	Chun , thla an cham thluh nûnah anna pûmnâk mun chu a hawng a nîn le , an ektê hen Thlarau Thenhlimh hen an hawng khat le , râlṭha tak hen Pathian thu an sim rawh .
44004032	Chun , a lungtu mi zapi tla chu thinlung munkhat leh dawnruatnâk munkhat hen an um ; an lakah pakhat khawm nih an thil neih , " Ka tâ bîk asi , " an ti lo ; thil zawzawng anna bâwm ver tâwn .
44004033	Chun , mifial tla nih chun lungum tak hen Lalpa Jisu thawknawlhnâk thu an theihtir tâwn . An ektê tlûnah Pathian zângfahnâk rokual tak a um .
44004034	Chun , an lakah khawm sam leh phâng âukhawm an um lo ; mun tla , in tla nei mi vial nih an zuar le , an thil zuar tla chu a man an hawng put le ,
44004035	mifial tla kê bul ah an siah tâwn ; an thil herh tâwk chiau hen an ṭhen seng tâwn . "
44004036	Chun , Josef , mifial tla nih Barnaba an ti mi ( chu minung min umzia chu " Fawrhtu " tinâk asi ) , Levi chi , Kupra mi asi .
44004037	Chun , lo pakhat a nei le , a lo chu a zuar le , a man a hawng put le , mifial tla kê bul ah a siah rawh .
44005001	Sikhawmsele , mi pakhat a min Anania , a nupi Saphir hen an um le , Anania nih chun an thil neih zeimaw zat tla a zuar le ,
44005002	a nupi theih hen a man zeimaw zat ding a pheh . Chun , zeimaw zat ding a hawng put le , mifial tla kê bul ah a siah .
44005003	Sikhawmsele , Peter nih , " Anania , Thlarau Thenhlimh sinah âwkrâwl thu sim ding hen leh thil man zeimaw zat pheh ding hen zeirangah Setan nih na thinlung a khattir ?
44005004	A um sung zawng kha na tâ asi lo masi ? Na zuar nûn khawm khan na thu thu hen a um lo masi ? Zeirangah me hi bang thu hi na thinlung hen na dawnruat ? Minung sinah âwkrâwl thu na sim lo le , Pathian sinah âwkrâwl thu na sim dauh asi , " a ti .
44005005	Chun , Anania nih chubang thu chu a theih kâ hen a tlû le , a thi rawh . Chun , a theih mi vial nih thungâi an ṭih .
44005006	Chun , tlangvâl tla chu an thawk le , an tuam le , an zawnh le , an vûi rawh .
44005007	Chun , dârkar thum nûnah a nupi chu thil umzia theihlo hen a lût .
44005008	Chun , Peter nih a sinah , " Hawng ka simh rawh , thil chu hi zat ko hen ma nan zuar ? " a ti . Chun , anih nih chun , " I , hi vial ko hi asi , " a ti .
44005009	Chun , Peter nih a sinah , " Zeirangah me Lalpa Thlarau niknâk ding hen thu nanna rual ? Ngâinik , na pasal vûitu tla chu kawtkari ah an um rawh , nang khawm an zawnh lai , " a ti .
44005010	Chun , lâkkhatko ah a kê bul ah a tlû sawm le , a thi bâk rawh . Chun , tlangvâl tla chu an hawng lût le , anih chu thi hen an hawng muh , an zawnh le , a pasal kiangah chun an vûi rawh .
44005011	Chun , kawhmi tla zawzawng leh chubang thu theih mi vial tla nih chun thungâi an ṭih .
44005012	Chun , mi zapi lakah mifial tla nih singsiahnâk leh thilchê cherkhet an ti tâwn . Chun , annih chu an ektê hen thinlung munkhat hen Solomon Sârbûk ah chun anna pûm tâwn .
44005013	Midang lam chu âukhawm an lakah anna tel ngam lo rawh . Sikhawmsele , mi nih annih tla chu an sawr na tâwn .
44005014	Chun , Lalpa ah lungtu mipi leh nunau cherkhet tla chu an sinah sap hen an um vima tâwn .
44005015	Chun , damlo tla khawm zâwllâi ah an hawng zawnh le , ihkhun leh tangphah tla ah an ittir na le , Peter kal mi a thlapelê nih mi zeimaw zat a dulh khonâk ding hen .
44005016	Chun , Jerusalem kiangkam khua mi , mi zapi tla khâwm chu damlo tla , khuri nâwmtâm nehsawh tla an hawng kalpi ; chubang tla khawm chu an hawng dam vima .
44005017	Chun , Bâwlpu Lalchem leh a hâwi tla zawzawng an hawng a thawh le , ( chubang a hâwi tla chu Sadukai murui an si le , ) thungâi an nahsuah na ;
44005018	mifial tla chu an tleih le , zatlâng rêngin ah an khumh na rawh .
44005019	Sikhawmsele , zân ah Lalpa vânmifial pakhat nih inkhâr tla chu a hawng awng le , a suakpi na le ,
44005020	Pathian Biakin ah va dîr ule , mi le tla sinah hi bang Nungnâk thu zawzawng hi va sim u , " a ti .
44005021	Chun , chu thu chu an theih rawh chun khuadei awt bâiah Pathian Biakin ah an va lût le , an sîntir na rawh . Sikhawmsele , Bâwlpu Lalchem leh a hâwi tla chu an hawng kal le , lâirêltu tla leh Israel thlâk tla upa zawzawng an kawh na le , mifial tla chu hawngpi na ding hen rêngin ah chun mi an fial .
44005022	Sikhawmsele , vêngtu tla chu an va kal le , rêngin ah chun annih chu an muh na loh ; chun an kîr nawlh le ,
44005023	" Rêngin chu ṭha tak a khâr hen , a vêngtu tla khawm kawtkari ah dîr hen kan muh ; sikhawmsele , kan awng le , a sungah âukhawm kan muh loh ! " ti hen , an sim .
44005024	Chun , Pathian Biakin hotu leh bâwlpu lal tla nih chubang thu chu an theih le , " Hi bang hi zei tluk hen a zan lai aw ! " ti hen , an thu lakah chun thungâi an lawksawng .
44005025	Chun , minung pakhat a hawng kal le , " Rêngin ah mi nan khumh na mi tla nih khan Pathian Biakin ah dîr hen an sîntir na e ! " ti hen , a hawng sim .
44005026	Chun , hotu chu a mi le tla hen chun an va kal le , zatlâng an ṭih ruangah tluang tak hen an hawngpi na le , chu lo chun lung hen seh an ṭih .
44005027	Chun , an hawng tlengpi na rawh chun lâirêltu tla mâika ah chun an dîrtir na . Bâwlpu Lalchem nih chun an sinah ,
44005028	" Hi min hen sîntir lo ding hen kan nan ti thlir na rawh khateh , sikhawmsele nan thusim Jerusalem a khat rawh , hi minung thihnâk ruangah mawhtir ding nan hawng kan duh asi hi , " ti hen , a salh na .
44005029	Sikhawmsele Peter leh mifial tla nih chun , " Minung thu ngâk hen Pathian thu kan zûl dauh ding asi .
44005030	Nannih nih Jisu thing ah thlâi hen nan thah mi kha , kan thlâktu tla Pathian nih a thawh nawlh rawh asi .
44005031	Amah ngelchel kha Pathian nih Ruitu leh Ruangsuahtu rangah um ding hen a vawrhlei ah a chawnglawmh rawh , Israel tla sual rimtir ding leh ngaihdam ding hen .
44005032	Chubang thu chu a theihtu tla kan si . Thlarau Thenhlimh , Pathian nih a thu zûltu tla sinah a pêk mi kha a theihtu asi bâk , " an ti .
44005033	Chun , annih nih chun chubang thu chu an theih hen thungâi an thin a purh le , thah an tum na rawh .
44005034	Sikhawmsele , lâirêltu tla lakah chun a min Gamaliel , Farisai , Dân sîntirtu , mi zawzawng lakah minthang tak minung pakhat chu a dîr le , chu minung tla chu suah na rih ding thu a pêk .
44005035	Chun , lâirêltu tla sinah chun , " Israel mi tla , hi minung tla tlûnah thil ti ding nanna tîm mi hi a thiamthih u .
44005036	A lân khawm khan , Theuda , ' Milian ka si , ' ti hen a hawng um le ; chu minung sinah chun mi cherkhet , mi zali ding an va a ṭâwm le ; anih chu thah hen a um rawh ; a thu zâwttu vial an ektê hen anna rek ver , zeikhawm an si lo rawh .
44005037	Chu nûnah chun min rîn liau khan , Galili ram ah mi Juda kha a hawng um nawlh le ; a sinah zeimaw mi a kuih nawlh na le ; sikhawmsele , anih khawm chu a thi rawh , a thu zâwttu vial tla chu an ektê hen anna rek ver rawh .
44005038	Churuangah tuah ka nan ti na , hi tla hi tawngh lah na ule , um ko na seh ; hi bang an thiltum leh an thilti hi minung suah mi ko asi chun a tlâu ko lai ;
44005039	sikhawmsele , Pathian suah mi asi chun anmah tla nan tlâutir kho na lai loh ; chu lo chun Pathian do nan si lebang lai , " a ti . Chun , a sim mi chu rem an ti rawh .
44005040	Chun , mifial tla chu an kawh na le ; an vuak na le ; an vuak thluh nûnah Jisu min hen thu simlo rawh ding ti thlir hen an thlah na rawh .
44005041	Chun , lâirêltu tla lakah thawk hen an suak le , chu min ruangah chun mualpho tuar tlâk ah ruat an si ruangah chun thungâi anna lâwm .
44005042	Chun , nisiar Pathian Biakin ah leh anmah in tla ah , " Jisu chu Mesia asi , " ti hen , sîntir leh simh an bâng lêm lo .
44006001	Chun , chu liau chun ṭhiruai tla chu an pung dadauh liauah Greek Juda tla leh Juda tak tla lakah êlnâk a um . Greek Juda tla nih chun nisiar thawhlâwm ṭhen lakah an numei tla an thlawrhthlâu na an ti .
44006002	Chun , leinih tla nih chun lungtu mi zapi tla chu an kawh le , " Pathian thusim bângtâk hen , ei leh bâr rian kan ṭuan chun a ṭha lai loh .
44006003	Unau tla , Dân lakah Thlarau leh finghnâk hen a khat mi , min ṭha karo pasarih thîm u , annih chu hi bang thil ruattu rangah hin kan siam na lai ;
44006004	kannih lam chu thlacham leh thusim leiah kanna pêk lai , " an ti .
44006005	Chu thu nih chun mi zapi zawzawng a lawmhtir le ; chun Stephen , lungnâk leh Thlarau Thenhlimh hen khat mi leh Philip , Prokora , Nikanor , Timon , Parmena , Nikola , Juda tla phun lût Antiokei khua mi hen an thîm le ;
44006006	chu minung tla chu mifial tla mâika ah an dîrtir na . Chun , annih nih chun thla an cham le , an tlûnah kut an thâng .
44006007	Chun , Pathian thu chu a zan le , Jerusalem khua ah ṭhiruai tla thungâi an pung , bâwlpu lakah khawm minung cherkhet nih lungnâk chu an zâwt rawh .
44006008	Chun , Stephen chu vêlneihnâk leh thiltikhonâk hen a khat le , minung lakah thilchê leh singsiahnâk rokual tak a ti tâwn .
44006009	Sikhawmsele , sal suak mi tla pumhnâk an ti mi lakah mi zeimaw mi leh Kurini khua mi tla , Alekzandria khua mi tla lakah mi zeimaw mi tla leh Kilikia ram mi tla , Asia ram mi tla pumhnâk lakah mi zeimaw mi tla chu an hawng thawk le , Stephen chu an hawng êl .
44006010	Sikhawmsele , a finghnâk leh a simpitu Thlarau chu an do kho lo rawh .
44006011	Chun , mi tla an nawh le , chu mi tla nih chun , " Mosi leh Pathian a simsâwi mi kan theih , " an ti .
44006012	Chun , mi tla , upa tla leh Dân sîntirtu tla an fawrh le , Stephen an tleih le , lâirêltu tla sinah an kalpi .
44006013	Chun , theihtu telê an siam le , chu minung tla nih chun , " Hi minung nih hin hi Pathian Biakin thenhlimh leh Mosi Dân hi a simsiat nget tâwn ;
44006014	Nazaret Jisu nih hin hi Pathian Biakin hi a siat lai le , Mosi nih Dân hawng kan pêk mi tla a dangtir awt ti a sim mi kan theih , " an ti .
44006015	Chun , lâirêltu tla to mi zawzawng nih chun Stephen an zauh ko le , a mêl chu vânmifial mêl hâwi hen an muh .
44007001	Chun , Bâwlpu Lalchem nih chun , " Hi bang thu hi a dik ma ? " a ti .
44007002	Chun , Stephen nih , " Unau tla , pa tla , ngâinik u ! Kan thlâktu Abraham , Haran khua ah a um lânah Mesopotamia ram ah a um liau khan rokualnâk Pathian chu a sinah a hawng a langh le ,
44007003	a sinah , ' Na ram leh na dâwngsung tla thawk hen suak le , ram ka nan zauhtir ding mi leiah kal rawh , ' a ti .
44007004	Chun , anih chu Kaldai tla ram thawk hen a kal le , Haran khua ah a va um rawh . Chun , a pa thih nûnah chu thawk hen tuah nan umnâk khua leiah hin Pathian nih a ṭiautir .
44007005	Chun , hinah chun zeikhawm mun luah ding , a kê siahnâk tlâk khawm a pêk lo ; sikhawmsele , amah leh a nehnûnah a thlâk tla tiang a ro ting ding hen pêk a tiamh le , fa a neih lân khawmah .
44007006	Chun , Pathian nih hi hâwi hen a sim : ' A thlâk tla mi ram leiah kum zali an châm lai le , mi nih sal ah an siam lai le , an nehsawh na lai , ' ti hen .
44007007	Chun , Pathian nih , ' Sal ah tângtirtu phun chu keimah nih lâi ka rêl piak na lai , chun chu mi nûnah chun an hawng suak lai le , hi mun ah hin ka rian an hawng ṭuan lai , ' a ti .
44007008	Chun , Pathian nih a sinah fêmtan thu dân a tuk le ; chun Abraham nih chun Isak a ring le , a ni riat ni ah a fêm a tan . Chun , Isak nih chun Jakob a ring le , chun Jakob nih chun chi thlâktu leinih tla kha a ring na .
44007009	" Chun , chi thlâktu tla nih khan Josef an nahsuah le , Aigupta ram leiah an zuar . Sikhawmsele , Pathian chu a sinah a um .
44007010	A hamh tuarnâk zawzawng ah a sanh vima , Aigupta lalchem Pharoa khawm a zângfahtir le , mifing tak asi ti a theihtir . Chun , anih nih chun Aigupta ram leh a in ah minung zawzawng tlûnah hotu ah a siam rawh .
44007011	Chun , Aigupta leh Kanaan ram zawzawng ah chun pâm a tlung le , hamhnâk fâk tak a tlung rawh ; kan thlâktu tla nih chun ei ding rerêng an tawng lo rawh .
44007012	Sikhawmsele , Jakob nih chun Aigupta ram ah fâng a um ti a theih kâ hen kan thlâktu tla chu a fial na ; chu chu an kal dawmhnâk asi .
44007013	Chun , an kal veinihnâk ah chun Josef nih a unau tla sinah â theihtir le ; chun Josef unau tla chu Pharoa nih a theih rawh .
44007014	Chun , Josef nih a pa Jakob leh a unau zawzawng a kawhtir ; anmah tla chu sâwmsarih leh panga an si .
44007015	Chun , Jakob chu Aigupta ram ah a va kal le ; chun amah leh kan thlâktu tla chu an thi rawh .
44007016	Sekem khua ah an zawnh le , Abraham nih Sekem khua ah Hamor fapa tla thawk hen thlân tangka hen a châwk mi lakah an vûi rawh .
44007017	" Chun , Pathian nih Abraham sinah thu a tiamh mi tik kha a hawng tlung awt hen Aigupta ram ah kan minung tla chu an hawng pung le , an hawng tam dadauh .
44007018	Churawhchun Josef theihlo mi lalchem dang Aigupta ah a hawng a lal rawh .
44007019	Chu nih chun kan chi tla ngamlêm a pêk na le , kan thlâktu tla chu a nehsawh na le , an fasêm tla nung lo ding hen a lawnhtir na tâwn .
44007020	Chu liauah chun Mosi a hawng suak le , a mêl thungâi a ṭha . A pa in ah thla thum an châwm ;
44007021	chun , an lawnh nûnah Pharoa fanu nih a lâk le , amah fa rangah a châwm rawh .
44007022	Chun , Mosi chu Aigupta ram mi tla finghnâk zawzawng a sîntir le , a thu lakah leh a thilti lakah thungâi a rokual .
44007023	" Chun , anih chu kum sâwmli a tling awt bâiah a unau Israel thlâk tla chu veh a tum .
44007024	Chun , an lakah minung pakhat nehsawh a tuar liau a muh le , a sanh le , nehsawh tuartu lawhbâ chu a sam le , Aigupta minung chu a thah rawh .
44007025	Mosi nih chun amah kut hen Pathian nih anmah tla a hum na ti a unau tla nih an theih lai mawh a ti le , sikhawmsele an theih loh .
44007026	Chun , a thâituan ah an lakah minung panih anna sual liauah an sinah a hawng tleng le , ' Pu le tla , unau nan silo mazei ; zeirangah diklo tak hen nanna ti ? ' ti hen , remh a tum .
44007027	Sikhawmsele , a zâwlbâwm lakah ṭhatlo rawttu dauh nih chun Mosi chu a tul le , ' Kan tlûnah hotu ah leh lâirêltu ah âu nih a nan siam ?
44007028	Mazân ah Aigupta minung na thah mi hâwi khan thah na hawng ka tum asi mu ? ' a ti .
44007029	Chun , chu minung thu ruangah chun Mosi chu a tek le , Midian ram ah a um le , chunah chun fapa panih a nei .
44007030	" Chun , kum sâwmli a vei nûnah Sinai Tlâng ramkaro thingbûk lakah , meialh lakah vânmifial pakhat a sinah a hawng a langh .
44007031	Chun , Mosi nih a muh rawh chun a thil muh chu thungâi chê a ti . Chun , zauh ding hen a va naih liauah Lalpa aw-hâu nih ,
44007032	' Kei na thlâktu tla Pathian ka si , Abraham Pathian , Isak Pathian , Jakob Pathian , a hawng ti . Chun , Mosi chu a thir le , a zauh ngam lo rawh .
44007033	Chun , Lalpa nih chun a sinah , ' Na pheikawk kha lît rawh ; na dîrnâk mun kha tual thenhlimh asi .
44007034	Aigupta ram ah ka mi um tla chu an hamh tuar zia ka muh ko asi , an rûm mi khawm ka theih ko , anmah tla sanh na ding hen ka hawng ṭum rawh asi . Aigupta ram ah ka nan fial lai , ' a ti .
44007035	" Chun , Mosi , ' Hotu leh lâirêltu ah âu nih me a nan siam ? ' ti hen , an nar mi chu thingbûk lakah vânmifial a sinah â langh mi nih khan a bawmh le , Pathian nih amah ngelchel chu hotu leh sanhtu si ding hen a fial asi .
44007036	Anih nih chun Aigupta ram tla , Tipi Sen tla leh ramkaro tla ah chun kum sâwmli karah thilchê leh singsiahnâk tla a muhtir tâ le , anmah tla a rui na rawh .
44007037	Israel thlâk tla sinah , ' Pathian nih kei hawng ka siam hâwi hen khuavâng ah a nan fial lai , nan unau tla lakah mi asi lai , titu kha asi , Mosi chu .
44007038	Chu minung chu ramkaro ah mi zapi lakah Sinai Tlâng ah a sawnhtu vânmifial sinah leh kan thlâktu tla sinah a um mi kha asi ; chu minung chu hawng kan pêk singsuan ding hen thu nung tla lâktu kha asi .
44007039	" Kan thlâktu tla nih chun a thu an zûl duh lo le , an nar le , an thinlung tla chu Aigupta ram leiah a kîr nawlh rawh .
44007040	Aron sinah , Kan mâi ruai ding hen pathian tla hawng kan siam piak rawh ; Mosi Aigupta ram thawk hen hawng kan ruitu tâ nih a thâwngthâng kan theih lo rawh , ' an ti .
44007041	Chun , chubang ni ah chun chawpê fa ruk an siam le , a ruk chu ran thah hen an sawnh , anmah tla kut suak lakah chun anna lâwm rawh .
44007042	Chun , Pathian nih a hawitâk na le , vân ah ârfi tla mâi an mûk khonâk ding hen annih tla chu a hawitâk na rawh , khuavâng lasuibu ah : ' Israel phun le tla , ramkaro ah khan kum sâwmli karah sa thah hen leh ran thah hen kei nan hawng ka sawnh mazei ?
44007043	Molok puanin leh pathian Rephan ârfi khawm chu mâimûk ding hen a ruk nan siam mi kha nan hâwl dauh kha . Churuangah Babulon lanh leiah ka nan kîrtir ving na lai , ti rîn hâwi khan .
44007044	" A lem a muh hâwi hen siam ding hen Mosi simhtu nih ruat hâwi khan kan thlâktu tla nih ramkaro ah khan theihtirnâk Puanin chu an nei .
44007045	Chu ber chu kan thlâktu tla thlâk nawlh khawm nih an nei vima ding hen , Pathian nih kan thlâktu tla mâiah Phundang a nar mi tla ram an luah liauah khan Josua hen an lût ; David hawng um tiang khan chunah chun a um ko .
44007046	David chu Pathian mitmuh hen duh tlâk hen a um le , Jakob Pathian rangah umnâk siam piak ding a deih .
44007047	Sikhawmsele , Solomon nih in chu a sak piak dauh asi .
44007048	" Sikhawmsele , Chungnungchem chu kut hen sak mi in ah a um dah lo ; khuavâng nih :
44007049	' Lalpa nih , Vân ka laltophah asi le , tual chu ka kê sirhsanh asi . In zei hâwi nan hawng ka sak piak lai ? Ka rangah dinhnâk mun zeiah me ?
44007050	Keimah kut hen hi bang thil zeizawng hi ka siam asi lo ma ? ' a ti , " ti hen , a sim hâwi khan .
44007051	" Mi lungkhung , lunglo mi thinlung puttu leh nasêt tla , zeiliau zawngah Thlarau Thenhlimh nan do kumza ; nan thlâktu tla ti hâwi vima khan nan ti tâwn .
44007052	Nan thlâktu tla nih khuavâng tla lakah âu me an nehsawh lo mi um ? Mi Rep tak hawng kal ding mi thu simhkantu kha an thah le , chu Minung tak chu tleihtirtu leh thahtu nanmah hi tuah nan si .
44007053	Dân , vânmifial tla pêk singsuan mi kha muh ko hen zûllotu le tla ! " a ti .
44007054	Chun , chubang thu chu an theih hen thungâi an thin a run le , Stephen tlûnah chun an hachang an rial .
44007055	Sikhawmsele , anih chu Thlarau Thenhlimh hen khat asi le , vân lei a zauh thlir le , Pathian rokual zia leh Pathian vawrhlei ah Jisu a dîr mi a muh .
44007056	" Zauhnik u ! Vân â awng mi ka muh le , Pathian vawrhlei ah Minung Fapa a dîr mi khawm ka muh , a ti .
44007057	Chun , annih chu hâu fâk tak hen an âu le , an nâ an huh le , a rual hen an nam le ,
44007058	khua thawk hen an nar le , lung hen an seh . A theihtu tla nih chun tlangvâl pakhat a min Sawl kê bul ah chun an puan tla an siah .
44007059	Chun , Stephen nih , " Lalpa Jisu , ka thlarau lâk rawh , " ti hen , Lalpa a kawh liauah lung hen an seh chiam .
44007060	Chun , a siksidîr le , hâu fâk tak hen a âu le , " Lalpa , an thilsual ti hi an tlûnah mawh phurhtir lah na , " a ti . Chun , chu thu chu a sim thluh kâ hen a thi rawh .
44008001	Sawl khawm nih a thi mi chu rem a ti . Chun , chu ni ah chun Jerusalem ah kawhmi um tla chu nehsawh tuar anna dawmh rawh . Mifial tla cho lo chu lungtu zawzawng tla chu Judai leh Samari ram khua kipah anna rekrâwi ver rawh .
44008002	Chun , Pathian sunhsaktu âu tla nih mawh Stephen chu an vûi le , thungâi hen an ṭappi .
44008003	Sawl lam nih chun kawhmi tla thungâi a nehsawh na le , in kipah a lût le , nunau mipa hen a nûk na le , rêngin ah a khumh na tâwn .
44008004	Chun , anna rekrâwi mi tla chu khua kip ah an kal le , thu chu an sim vima .
44008005	Chun , Philip chu Samari khuapi ah a va kal le , an sinah Mesia thu a phuang .
44008006	Mi zapi tla nih chun Philip nih a sim mi chu an ngâi thlir . An ektê hen a thusim an ngâi le , thilchê a ti mi tla an muh .
44008007	Mi tamtak thawk hen thlarau nâwmtâm tla chu hâu fâk tak a âu hen an hawng suak . Zeng leh kekhêng tamtak tla khawm damh an si .
44008008	Chun , chu mi khuapi ah chun lâwmnâk fâk tak a hawng um rawh .
44008009	Chun , chu mi khuapi ah chun a min , Simon , minung pakhat a um le ; anih nih chun dâwi mang hen Samari mi tla chu chê ti tak hen a siam na tâwn . Amah nih chun milian ka si a ti ,
44008010	mi zawzawng nih chun , mi sia chem thawk hen lalchem tiang hen , " Hi minung hi Pathian thiltikhonâk , ' Thiltikhonâk Rokual , ' an ti mi kha asi hi , " ti hen , a thu an sunhsak tâwn .
44008011	A dâwi mang hen sâwt tak chê ti tak hen a siam na tâwn ruangah a thu an sunhsak tâwn asi .
44008012	Sikhawmsele , Philip nih chun Pathian Ram Thâwngthâng Ṭha leh Jisu Krist min an sinah a sim , chun amah chu an lung rawh , nunau mipa hen baptis an si rawh .
44008013	Chun , Simon men nih a lung bâk rawh ; chun baptis asi rawh chun Philip sinah a um ko le , singsiahnâk leh thilchê tak tla a ti mi a muh le , thungâi chê a ti tâwn .
44008014	Chun , Jerusalem ah mifial um mi tla nih khan Samari mi tla nih Pathian thu an lung ti an theih rawh chun an sinah Peter leh Johan chu an fial na .
44008015	Annih chu an tlung rawh chun Thlarau Thenhlimh an tawng khonâk ding hen thla an cham piak na .
44008016	Chu lânah chun an lakah âu tlûn khawmah Thlarau Thenhlimh a hawng tlung lo rih le , Lalpa Jisu min hen baptis an si cho asi .
44008017	Chun , mifial tla nih chun an tlûnah an kut an thâng le , Thlarau Thenhlimh chu an tawng rawh .
44008018	Chun , mifial tla kut thâng ruangah Thlarau Thenhlimh pêk asi ti Simon nih a muh hen ,
44008019	" Hi hâwi hen thuneihnâk hi hawng ka pêk bâk u , âu tlûn tal ah kut ka thângnâk zawngah Thlarau Thenhlimh an tawng khonâk ding hen , " ti hen , an sinah tangka pêk a tum rawh .
44008020	Sikhawmsele , Peter nih a sinah , " Na tangka hi na tlâu rual hen tlâu bâk seh , Pathian thilpêk tangka sum hen châwk na tum ruangah .
44008021	Hi bang thu lakah hin na tel bâk lo , tingvo khawm na nei lo ; na thinlung Pathian ngaih hen â rep lo .
44008022	Churuangah na sual hi rim le , Lalpa sinah thlacham rawh , chun na thinlung hen na dawnruat mi hi an ngaihdam lai mawh .
44008023	Ngarhnâk khâ leh sual rêng tlâknâk ah na um ti ka muh asi , " a ti .
44008024	Chun , Simon nih , " Nan sim mi hi zeikhawm ka tlûnah a tlung lonâk ding hen Lalpa sinah thla hawng ka cham piak u , " a ti le , a sâng .
44008025	Chun , annih nih chun Lalpa thu chu an theihtir le , an sim thluh rawh chun Peter leh Johan chu Jerusalem ah an tlung nawlh rawh . Thâwngthâng Ṭha chu Samari ram mi khua tamtak ah an sim vima .
44008026	Chun , Lalpa vânmifial pakhat nih Philip chu a sawnh le , " Thawk le , simlei Jerusalem thawk hen Gaza khua a tleng mi lampi ah khan kal rawh , " a ti . ( Chu lampi chu ramkaro lampi asi . )
44008027	Chun , a thawk le , a kal rawh . Chun , Ethiopia ram ah minung pakhat Ethiopia lalnu Kandaki tangah mi tilkhei lal tak , a thil zawzawng kiltu , Jerusalem ah Pathian sawnh ding hen a va kal le ,
44008028	a tlung leiah chun kari ah to bû hen khuavâng Isai lasuibu a rêl vima .
44008029	Chun , Thlarau Thenhlimh nih chun Philip sinah , " Khi kari khi va naih le , va kawmh rawh , " a ti .
44008030	Chun , Philip chu mi tilkhei sinah chun a va tek le , khuavâng Isai lasuibu a rêl mi a theih le , " Na rêl mi kha a umzia na theih ma ? " a ti .
44008031	Chun , anih nih chun , " Âukhawm simhfiang lo hen zeitin ka theih kho lai ? " a ti . Chun , a sinah to ding hen Philip chu a sâwm rawh .
44008032	Chun , Pathian lasui thu a rêl liau mi chu hi hi asi : " Thah ding mi dawrâ hâwi hen anih chu an kalpi le , dawrâ fa a mul mêttu mâika ah a dâisip hâwi hen anih khawm nih a kâ a âng loh .
44008033	Â nâutir liauah a tlûnah diknak hen lâi an rêl lo ; hi a thlâk tla thâwngthâng âu nih me sim lai ? Laikulh thawk hen a nungnâk an lâk piak rawh dangâiah , " ti hi .
44008034	Chun , tilkhei nih chun Philip a sawnh le , a sinah , " Khuavâng nih hi thu tla hi âu thu me a sim , amah thu ma , midang thu ? Ka nan deih , " a ti .
44008035	Chun , Philip nih chun a sim le , chu Pathian lasui thu chu a bul ah a dawmh le , a sinah Jisu thu a simh .
44008036	Chun , lampi ah an kal liauah tî umnâk ah an tleng le ; chun tilkhei nih chun , " Zauhnik , hinah tî a um , baptis ding hen zei nih me hawng ka kham chem ? " a ti .
44008037	Chun , Philip nih chun a sinah , " Na thinlung zawzawng hen na lung chun na baptis kho lai , " a ti . Chun , anih nih chun tihin a sâng le , " Jisu Krist chu Pathian Fapa asi ti ka lung , " a ti .
44008038	Chun , kari a dinhtir le , an panih hen , Philip leh tilkhei chu tî lakah chun an va kal le , chun , Philip nih chun anih chu a baptis rawh .
44008039	Chun , tî thawk hen a hawng suak kâ hen Lalpa Thlarau nih Philip chu a lâk ving rawh . Chun , tilkhei nih chun anih chu a muh nawlh lo rawh ; lâwm tak hen a kal vima ruangah .
44008040	Sikhawmsele Philip chu mi nih Azota khua ah an muh nawlh rawh . Chun , a kal zar le , Kaisari khua a tlung tiang hen khua kip ah Thâwngthâng Ṭha chu a sim vima .
44009001	Sawl lam nih chun Lalpa ṭhiruai tla a ṭhih mi leh thah a tum mi thu a sim nget rih le , Bâwlpu Lalchem sinah a kal .
44009002	Damaska khuapi ah mi pumhnâk in zawzawng mi tla sinah pêk ding hen lasui a deih le , chu lampi leiah minung âutal lungtu a muh chun , nunau khawm , mipa khawm Jerusalem ah phuar bû hen a hawng kalpi kho na ding hen .
44009003	Chun , a kal liauah , Damaska khuapi ah a tlung awt bâiah , lâkkhat ko ah chêu vân thawk hen a kiangkam a hawng chêu pup le ;
44009004	chun tual ah a tlû le , a sinah , " Sawl , Sawl , nangnih zeirangah na hawng ka nehsawh ? " ti hen , hâu a theih .
44009005	Chun , anih nih chun " Lalpa âu me na si ? " a ti . Chun , Lalpa nih chun , " Jisu na nehsawh mi ka si .
44009006	Sikhawmsele , thawk le , khua ah lût rawh , chun na ti ding mi a nan simh lai , " a ti .
44009007	Chun , a sinah kal bâk mi chu hawlh lo hen an dîr thlo le , hâu lam chu an theih le , sikhawmsele , âukhawm an muh lêm lo .
44009008	Chun , Sawl chu tual ah mi chu a thawk le , chun a hawng meng le , zeikhawm a muh kho lo rawh . Chun , a kut ah an ruai le , Damaska ah an lût .
44009009	Chun , ni thum khua muhlo hen a um le , zeikhawm a ei hen a din lo .
44009010	Chun , Damaska khuapi ah chun a min Anania , ṭhiruai pakhat a um . Chun , muhtirnâk a nei le , Lalpa nih chun a sinah , " Anania , " a ti . Chun , anih nih chun " Lalpa hinah ka um , " a ti .
44009011	Chun , Lalpa nih chun a sinah , " Thawk le , Zâwllâi Ding an ti mi leiah kal le , Tarsa khua mi a min Sawl chu Juda in ah va hâwl rawh ; thla a cham liau chir asi .
44009012	Chun , muhtirnâk ah chun minung pakhat a min Anania chu lût hen a mit deitir ding hen a tlûnah kut thâng hen a muh rawh , " a ti .
44009013	Chun , Anania nih chun , " Lalpa , chu minung chu Jerusalem ah na mi thenhlimh tla lakah a sual tam zia thu mi cherkhet kâ ah ka theih asi .
44009014	Chun , hinah khawm na min lamtu vial phuar na ding hen bâwlpu lal tla thawk hen thu a tawng asi , " a ti le , a sâng .
44009015	Sikhawmsele , Lalpa nih chun a sinah , " Kal ko rawh , Phundang tla , lalchem tla leh Israel mi tla sinah ka min theihtirtu ding hen leh mang dingah ka thîm mi asi lo mazei ?
44009016	Chun , ka min ruangah hamhnâk zei hâwi tluk a fâk mi a tuar ding amah ka theihtir awt asi , " a ti .
44009017	Chun , Anania chu a va kal le , in ah a lût . Chun , a tlûnah a kut a thâng le , " Ka nau Sawl , na mit deinâk ding leh Thlarau Thenhlimh khat hen na um khonâk ding hen , Lalpa , na hawng kalnâk lampi ah na sinah â langh mi Jisu nih khan hawng ka fial asi , " a ti .
44009018	Chun , veikhatko ah a mit thawk hen hir hâwi hen a tlâ sawm le , a mit a dei nawlh rawh . Chun , a thawk le , baptis asi rawh .
44009019	Chun , buh a ei le , â panh nawlh rawh . Chun , Damaska ah ṭhiruai um tla sinah chun ni zeimaw zat a um .
44009020	Pumhnâk in ah chun Jisu chu Pathian Fapa asi zia thu a phuang rawh .
44009021	Chun , a thu theihtu zawzawng nih thungâi chê an ti , " Hi minung hi Jerusalem ah Jisu min lamtu tla nehsawh tâwntu kha asi lo mazei ? Chubang mi tla chu tleih hen bâwlpu lal tla sinah ruai na ding chu a hawng kal san asi lo mazei ? " an ti .
44009022	Sawl lam chu thil a ti kho dadauh le , chu Jisu chu Mesia asi ti a simhfiang , Damaska ah Juda um tla nih chun an êl kho lo .
44009023	Chun , ni sâwt tak nûnah chun Sawl thah ding hen Juda tla chu anna thluk .
44009024	Sikhawmsele , anih nih chun an phiar mi chu a theih rawh . Chun , thah ding hen kulh kawtkâ kipah a sûn a zân hen an bawh tâwn .
44009025	Sikhawmsele , a ṭhiruai tla nih chun anih chu an kalpi le , zân ah kulh lêng leiah bâwm hen an thlâk rawh .
44009026	Chun , Sawl chu Jerusalem ah a va tleng kâ hen ṭhiruai tla chu kawmh a tum , annih lam nih chun an ektê hen an ṭih , ṭhiruai asi bâk ti an lung lo .
44009027	Barnaba lam nih chun anih chu a kalpi le , mifial sinah chun a hawng kalpi le , lampi ah Lalpa a muh le , a sawnh zia tla , Damaska khuapi ah Jisu min hen râlṭha tak hen thu a sim zia tla khawm chu an sinah a sim rawh .
44009028	Chun , Sawl chu Jerusalem ah chun lût leh suak hen a um rawh le , Lalpa min hen râlṭha tak hen thu a sim tâwn .
44009029	Chun , Greek Juda tla sinah thu a sim le , a êl na le ; annih lam nih chun anih chu thah an tum .
44009030	Chun , unau tla nih chu chu an theih rawh chun Kaisari khua ah an kalpi le , Tarsa khua ah an fial ving .
44009031	Chun , kawhmi tla chu Juda ram kiangkam ah , Galili kiangkam tla , Samari kiangkam tla ah chun an bir dadauh le , lungngam tak hen an um rawh . Chun , Lalpa ṭih îk hen , Thlarau Thenhlimh lungngamh hen an um le , an pung dadauh .
44009032	Chun , Peter chu mun kip a ṭawl le , veikhat chu Lida khua ah mi , mi thenhlimh tla veh ding hen a va kal .
44009033	Chunah chun a min Ainias , a khêng mi ruangah kum riat ihkhun ah it kumza mi a muh .
44009034	Chun , Peter nih a sinah , " Ainias , Jisu Krist nih chun a nan damh asi ; thawk le , na tangphah zual rawh .
44009035	Chun , Lida khua leh Saron phai ah um mi tla zawzawng nih chun Ainias chu an muh le , Lalpa leiah anna hawi rawh .
44009036	Chun , Jopa khua ah a min Tabitha lungtu pakhat a um . ( Greek hen a min chu Dorka asi , chu chu ' Sakhi ' tinâk asi . ) Chu nunau chu thil ṭha ti hen a hun zawzawng a mang tâwn le , chun , mipâm tla a ṭangpi tâwn .
44009037	Chun , chubang liauah chun a damlo le , a thi rawh ; chun , tak an khawlh le , a tlûn mi kardang ah an zâutir .
44009038	Chun , Lida khua chu Jopa khua thawk hen a lât chiam lo le , ṭhiruai tla nih chun Peter chu chunah chun a um ti an theih le , " Mawhsareh hen kan sinah hawng kal nawlh , " ti hen ngiar chiam ding hen a sinah minung panih an fial .
44009039	Chun , Peter chu a thawk le , an sinah a kal rawh . Chun , a tlung ka hen a tlûnah mi kardang ah an kalpi le ; numei zawzawng chu a kiangah dîr hen , Dorka chu an sinah a um liauah a kawrdawh siam tla , a puan siam tla zauhtir bû hen an ṭap ver .
44009040	Sikhawmsele , Peter nih chun an ektê hen a suaktir ver na le , a siksidîr le , thla a cham rawh . Chun , ruak leiah â hawi le , " Tabitha , thawk rawh , " a ti . Chun , a mit a hawng meng le , Peter a muh kâ hen a to .
44009041	Chun , Peter nih chun a kut a pêk le , a thawh rawh ; mi thenhlimh tla leh numei tla chu a kawh na le , dam hen a muhtir na .
44009042	Chun , chu chu Jopa khua zawzawng ah chun an theih ver rawh ; mi cherkhet nih Lalpa an lung rawh .
44009043	Chun , Peter chu ni tamtak Jopa khua ah Simon , savun siamtu in ah chun a châm .
44010001	Chun , Kaisari khua ah a min , Kornelia , minung pakhat a um , " Itali Kawrsen Murui , " an ti mi lakah kawrsen zâ hotu asi .
44010002	Pathian sunhsak mi asi le , a dâwngsung tla zawzawng hen Pathian an ṭih tâwn . Mi sinah thilthawt cherkhet a pêk tâwn le , Pathian sinah khawm thla a cham tâwn .
44010003	Chu minung nih chun zânlei dâr thum liau dingah muhtirnâk a nei le , fiang tak hen Pathian vânmifial pakhat a sinah lût hen , " Kornelia , " ti hen a muh .
44010004	Chun , Kornelia nih chun anih chu a zauh ko le , a ṭih , " Pu , zei mesi ? " a ti . Chun , anih nih chun a sinah , " Na thlachamnâk leh na thilthawt pêk tla kha ka theihkumza ding hen Pathian mâika ah a tlung rawh .
44010005	Tuah Jopa khua ah mi fial le , minung pakhat Simon Peter an ti mi chu va dawngtir na rawh .
44010006	Savun siamtu Simon in ah a tlung asi ; a in chu tisumsumriat kapah a um , " a ti .
44010007	Chun , vânmifial chu a kal kâ hen , Kornelia nih chun a to-aw tla lakah minung panih leh a rianṭuan tâwntu lakah Pathian sunhsak mi kawrsen pakhat a kawh na .
44010008	Chun , thu zawzawng a simh thluh na rawh chun Jopa khua leiah a fial na rawh .
44010009	Chun , a thâituan ah , an kal liauah Jopa khua kiang an tlung awt bâi ah , Peter chu thlacham ding hen nî sunh chirah , in tlûnah a kâi .
44010010	Chun , a sung a vâng le , ei ding a duh rawh ; chun , ei ding an siam liauah chun muhtirnâk a nei rawh .
44010011	Chun , vân â awng hen , zeilo bâwm , puan lian tak hâwi hen a muh .
44010012	Chun , chu sungah chun kê pali nei ransa tla leh vâkrit leh chungzuang vâ zeizawng an um .
44010013	Chun , a sinah aw-hâu hen , " Peter , thawk rawh , thah le , ei rawh , " a hawng ti .
44010014	Sikhawmsele , Peter nih chun , " Lalpa asi lo ; a thianglo mi leh a nâwmtâm mi zeikhawm ka ei dah lo , " a ti .
44010015	Chun , aw-hâu nih chun veinihnâk ah , " Pathian nih a thianh rawh mi chu nangnih a thianglo ti lah , " a ti .
44010016	Chu hâwi karo hen veithum a hawng um le ; chun , bâwm chu vân ah lâk hen a hawng um nawlh rawh .
44010017	Chun , Peter nih muhtirnâk a muh mi a thu umzia chu a ngaihnâk theihlo hen a lawksawng liauah , Kornelia mifial tla nih chun Simon in chu an hawng hâwl rawh le ,
44010018	kawtkari ah an dîr le , Simon Peter an ti mi chu chunah chun a um leh umlo an deih .
44010019	Chun , muhtirnâk thu a dawnruat liauah Thlarau nih a sinah , " Mi pathum nih an hâwl .
44010020	Chun , thawk le , ṭum le , zeikhawm zumhmaih lo hen anmah chu zûl rawh ; annih chu ka fial mi asi , " a ti .
44010021	Chun Peter chu minung tla sinah chun a ṭum le , an sinah " Nan hâwl mi hi keimah ka si ; zei me nan hawng san ? " a ti .
44010022	Chun , annih nih chun , " Vânmifial thenhlimh pakhat nih Kornelia kawrsen zâ hotu , mi rep tak , Pathian ṭih mi , Juda phun zawzawng nih an zah mi sinah chun na thusim theih ding hen , a in ah nangmah kawh ding hen a simh asi , " an ti .
44010023	Chun , annih tla chu a kawh na le , a riaktir na rawh . Chun a thâituan ah chun Peter chu a thawk le , an sinah a kal le , Jopa khua mi unau , mi zeimaw mi khawm a sinah an kal bâk .
44010024	Chun , a kip ah Kaisari khua ah chun a lût rawh . Chun , Kornelia nih chun a unau tla leh a kâwi duh chem tla pumh hen annih chu a ngâk ko na .
44010025	Chun , Peter chu a lût awt liau takah Kornelia nih chun a va dawng le , a kê bulah a bawkbukhup le , Pathian hâwi hen a mâimûk .
44010026	Sikhawmsele , Peter nih chun a nih chu a thawh le , " Dîr rawh , kei khawm minung ka si bâk , " a ti .
44010027	Chun , a sinah thu sim bû hen a lût le , mi cherkhet an um mi chu a muh .
44010028	Chun , an sinah , " Juda mi nih phundang kawmh leh an sinah kal a thianglo zia nannih nih nan theih asi ; sikhawmsele , âukhawm thianglo leh nâwmtâm ka ti ding asi lo ti Pathian nih hawng ka theihtir asi .
44010029	Churuangah nan hawng ka kawh kâ hen khan êl lo hen ka hawng kal rawh asi . Chun , ka nan deih na asi , zei me nan hawng ka kawhnâk san ? " a ti .
44010030	Chun , Kornelia nih chun , " Ni li asi rawh , tu tik ding chirah hin ka in ah zânlei dâr thum ah thla ka cham le , minung pakhat puan chêu tak aih hen ka mâika ah a dîr le ,
44010031	' Kornelia , na thlachamnâk kha theih hen a um rawh , mi sinah na thilpêk tla khawm kha Pathian nih a theihkumza .
44010032	Churuangah Jopa khua ah mi fial le , Simon Peter an ti mi chu na sinah kawh rawh ; anih chu tisumsumriat kapah savun siamtu Simon in ah a tlung asi , ' a ti .
44010033	Churuangah na sinah mi ka hawng fial sawm asi ; na hawng kal hi a ṭha . Chun Lalpa nih thu a nan pêk mi vial chu theih ding hen kan ektê hen hinah kan um asi hi , " a ti .
44010034	Chun , Peter nih a sim le : " Pathian nih mi duh bîk a nei lo ti diktak hen ka theih ,
44010035	sikhawmsele , phunkip lakah âuzawng amah ṭih hen rep tak a ti mi vial a lawmh kâng an si tâwn .
44010036	Anih nih chun lungngamnâk Thâwngthâng Ṭha Jisu Krist kâ ah sim hen , Israel thlâk tla sinah thu a kuat le , ( Jisu chu mi zawzawng Lalpa asi . )
44010037	Johan nih a sim tâwn mi baptis nûnah khan , Galili ram thawk hen thuzanh a dawmh le , Juda ram zawzawng a zân ver kha ,
44010038	nannih nih nan theih bâk khateh ; Nazaret Jisu kha , kha hâwi hen Pathian nih anih chu Thlarau Thenhlimh leh thiltikhonâk hen a vurh zia kha ; anih nih chun mi tlûnah ṭhattir leh diabol nehsawh zawzawng damh hen a ṭawl tâwn le , Pathian a sinah a um .
44010039	Juda ram leh Jerusalem ah a thilti zawzawng theihtu tla kan si ; anih chu kraws ah thlâi hen an thah rawh .
44010040	Pathian nih anih chu ni thum ni ah a thawh nawlh le , fiang tak hen a zauhtir .
44010041	Sikhawmsele mi zawzawng sinah asi lo , Pathian nih theihtu ah a ruatkan mi tla sinah cho asi ; kanmah tla mithi lakah thawk hen a thawhnawlh nûnah a sinah ei leh bâr mi tla sinah hin .
44010042	Anih chu mithi tla leh minung tla tlûnah Lâirêltu ah Pathian ruat chu asi ti mi sinah phuangpitu leh theihtir ding hen Pathian nih thu hawng kan pêk asi .
44010043	Âuzawng amah lungtu vial a min ruangah sual tla ngaihdam hen an um lai ti , hi bang a thâwngthâng hi khuavâng zawzawng nih an theihtir tâwn kha , " a ti .
44010044	Chun , Peter nih chubang thu chu a sim liau takah chun Thlarau Thenhlimh a hawng tlung rawh .
44010045	Chun , fêmtan tla lakah lungtu tla , Peter zûltu vial nih chun Thlarau Thenhlimh pêk mi chu Phundang tla lakah khawm tawih asi ruangah thungâi chê an ti .
44010046	Hawlh theihlo hen thu sim hen , Pathian sawr hen an theih fâwn .
44010047	Chun , Peter nih a sawnh le , " Hi bang mi tla , kanmah hâwi hen Thlarau Thenhlimh tawng bâk mi tla hi baptis an si lonâk ding hen tî mang ding an khap kho mazei ? " a ti .
44010048	Chun , Jisu Krist min hen baptis ding thu a pêk . Chubang nûnah chun ni zeimaw zat châm an ngiar .
44011001	Chun , Judai ram ah mifial le unau um tla nih chun Phundang tla khawm nih Pathian thu an zûl ti an theih rawh .
44011002	Chun , Peter chu Jerusalem ah a tlung kâ hen fêmtan tla nih a sinah ,
44011003	" Fêmtan lo tla in ah na lût le , an sinah na ei tâwn , " ti hen an salh .
44011004	Sikhawmsele , Peter nih chun a bul thawk hen a sangtê hen an sinah a simhfiang na le :
44011005	" Jopa khua ah thlacham hen ka um le ; chun muhtirnâk ka nei le , zeilo bâwm , puan lian tak hâwi , a ki pali ah khih hen vân thawk hen thlâk mi ka muh ; ka kiang ngelchel ah a hawng ka naih .
44011006	Chun , chu chu ka zauh ko le , ka ruat le , kê li nei ran tla , ramsa tla , vâkrit leh chungzuang vâ tla ka muh .
44011007	Chun , aw-hâu nih , ' Peter thawk rawh , thah le , ei rawh , a hawng ka ti hen ka theih .
44011008	Sikhawmsele , kei nih , ' Lalpa , asi lo , thianglo leh nâwmtâm zeikhawm ka kâ ah a lût dah lo , ' ka ti .
44011009	Sikhawmsele , vân thawk hen aw-hâu nih chun veinihnâk ah , ' Pathian nih a thenhlimhtir rawh mi chu nangnih a thianglo ti lah , ' ti hen a hawng ka sâng .
44011010	Chu hâwi karo hen veithum a hawng um rawh chun zeizawng vân ah lâk hen a um rawh .
44011011	Chun , chu liau tak chun minung pathum Kaisari khua thawk hen ka sinah an hawng fial le , ka umnâk inah an hawng dîr rawh .
44011012	Chun , Thlarau nih âukhawm thliar bîk lo hen anmah tla zûl ding hen hawng ka fial . Hi bang unau paruk khawm nih an ka zûl bâk , Kornelia in ah kan lût le ;
44011013	chun , anih nih chun kan sinah , a inah vânmifial a dîr mi a muh zia leh vânmifial nih chun a sinah , ' Jopa khua ah mi fial le , Simon Peter an ti mi chu va kawhtir rawh ;
44011014	anih nih chun thu a nan simh na lai le , chu thu hen nang leh na dâwngsung tla chu ruangsuah hen nan um lai , ' a ti zia khawm hawng kan simh .
44011015	Chun , thu ka sim tîrah Thlarau Thenhlimh kan tlûnah a hawng tlungtir liau hâwi ber hen khan an tlûnah a hawng tlung rawh .
44011016	Chun , Lalpa thu , ' Johan nih tî hen mi a baptis tâwn kha ; sikhawmsele , nannih lam chu Thlarau Thenhlimh hen baptis nan si lai , ' a ti zia kha ka hawng theih nawlh rawh .
44011017	Chun , Lalpa Jisu Krist an lung kâ hen Pathian nih thilthawtpêk hawng kan pêk hâwi hen khan an sinah a pêk na ṭung chun , kei rîlmâl hi Pathian êl kho mi ma ka si ? " a ti .
44011018	Chun , chubang thu chu an theih hen an dâisip rawh , " Chu hâwi asi chun Pathian nih Phundang tla nung ding hen rim a siang rawh ma chu ! " ti hen , Pathian an sawr rawh .
44011019	Chun , Stephen thah liauah nehsawhnâk ruangah anna rekrâwi mi tla kha Phoiniki ram tla , Kupra tikulh tla , Antiokei khua tla tiang hen an kal . Juda tla sinah cho lo chun âu sin khawmah thu an sim lo .
44011020	Sikhawmsele , an lakah zeimaw mi chu Kupra tikulh leh Kurini khua mi tla an si le , chu minung tla nih chun Antiokei khua chu an tlung hen Greek tla sin khawmah thu an sim le , Lalpa Jisu Thâwngthâng Ṭha chu an sim vima rawh .
44011021	Chun , Lalpa Jisu thiltikhonâk nih anmah tla a bawmh na le , Lalpa leiah anna hawi rawh .
44011022	Chun , an thâwngthâng chu Jerusalem ah kawhmi um tla nâ ah chun a hawng lût rawh le ; chun , Antiokei khua tiang hen Barnaba chu an fial rawh .
44011023	Chun , anih chu a va tleng le , Pathian zângfahnâk chu a muh le , thungâi â lâwm , ṭhanemngâi tak hen Lalpa lakah zumhkâi ding hen an ektê hen a fawrh na rawh .
44011024	Barnaba chu mi ṭha tak asi le , Thlarau Thenhlimh leh lungnâk hen khat mi asi . Chun , mi cherkhet chu Lalpa sinah anna sap rawh .
44011025	Chun , Barnaba chu Sawl hâwl ding hen Tarsa khua ah a kal .
44011026	Chun , a tawng rawh chun Antiokei khua ah chun a hawng kalpi . Chun , kum khat bo kawhmi tla pumhnâk ah chun anna tel tâwn , mi cherkhet an sîntir na tâwn . Ṭhiruai tla , " Kristian , " an ti masachemnâk chu Antiokei khua ah asi .
44011027	Chun , chu liau chun khuavâng tla âumawh Jerusalem thawk hen Antiokei khua ah chun an va kal .
44011028	Chun , an lakah minung pakhat a min , Agaba a dîr le , laikulh zawzawng ah pâm fâk tak a tlung awt ti Thlarau simh hen a theihtir le ; chu pâm chu Klaudia lal liauah a hawng tlung rawh .
44011029	Chun , ṭhiruai tla nih chun an ti kho ri chiau hen Judai ram unau tla sinah chun ṭangpinâk ding kuat an tum .
44011030	Chu chu an ti ngelchel rawh , Barnaba leh Sawl kut ah chun upa tla sinah an kuat rawh .
44012001	Chun , chu liau chun Lalchem Herod nih kawhmi tla lakah âumawh nehsawh tum hen nâm a lek rawh .
44012002	Chun , Jem , Johan unau chu nâmsâu hen a thah .
44012003	Chun , chu nih chun Juda tla a lawmhtir ti a theih le , Peter khawm chu tleih a tum vima . ( Chubang ni tla chu Sang Thilnu telhlo ni asi . )
44012004	Chun , an tleih nûnah chun rêngin ah an khumh le , kawrsen murui li , pali vima hen an vêng sâwng vima le , Kalkanh Kût thluh ah mi zawzawng sinah suah a tum .
44012005	Churuangah Peter chu rêngin ah chun a umtir rih ; sikhawmsele , kawhmi tla nih amah rangah ṭhanemngâi tak hen Pathian sinah thla an cham piak tâwn .
44012006	Chun , Herod nih chun a suah awt liauah , chu zân takah chun Peter chu kawrsen panih karah chikchîn panih khih hen a it le ; a vêngtu tla khawm kawtkarî ah an um le , rêngin chu an vêng .
44012007	Chun , lâkkhat ko ah Lalpa vânmifial pakhat chu a kiangah a hawng dîr le , in sungah chun chêu zeimawh a hawng um le ; chun , Peter nakah a bengh le , a ṭhangh le , " Thawk rawh , " a ti . Chun , chikchîn tla chu a kut ah mi a tlâ sawm rawh .
44012008	Chun , vânmifial nih chun a sinah , " Puan a aih le , na pheikawk a bunh rawh , " a ti . Chun , anih nih chun chu hâwi hen a ti . Chun , vânmifial nih chun a sinah , " Na puan ṭha tak hen a bah le , hawng ka zûl rawh , " a ti .
44012009	Chun Peter chu a suak le , a zûl rawh ; vânmifial changh zia chu a tak asi ti a theih loh , muhtirnâk a muh mi mawh a ti dauh .
44012010	Chun , a vêngtu tawngtîr mi leh a sangtu an lanh nûnah chun lêng suaknâk ding thîr inkhâr chu a va tleng le , chu chu an rangah â awng sawm rawh . Chun , an suak le , tualmâi pakhat an lanh le ; chun vânmifial nih chun a kaltâk rawh .
44012011	Chun , Peter chu a fîm kâ hen , " Lalpa nih a vânmifial a fial le , Herod kut ah mi leh Juda mi tla lungumnâk zawzawng thawk hen ruang ka suak ti tuah dik tak hen kâ theih rawh , " a ti .
44012012	Â dawnruat thluh nûnah , Johan Mark an ti mi nu Mari in ah chun thlacham hen mi cherkhet anna pûm .
44012013	Chun , inkulh khâr a kik kâ hen , a min Rodi , nungâk pakhat , sâng ding hen a va kal .
44012014	Chun , Peter hâu a theih kâ hen â lâwm ruangah kulh chu awng lo hen a lût nawlh ving , chun Peter chu inkhâr bulah a dîr ti a va sim .
44012015	Sikhawmsele , annih nih chun , " Na â rawh ma hi ! " an ti . Anih nih chun , " Thungâi tak asi , " ti hen , â ṭang thlo . Chun , annih nih chun a vânmifial asi chu ! " an ti .
44012016	Sikhawmsele , Peter nih chun a kik lemang le ; chun an awng rawh chun amah chu an muh le , thungâi chê an ti .
44012017	Chun , anih nih chun an dâisipnâk ding hen a kut a vei . Lalpa nih rêngin thawk hen amah a suah zia tla chu a simh na rawh . Chun , " Hi bang thu hi Jem leh unau tla va simh na u , " a ti . Chun , a suak le , a dang leiah a kal rawh .
44012018	Chun , nî a suak le , kawrsen tla chu , " Peter kha zeiah a um rawh ? " ti hen thungâi anna nawk .
44012019	Chun , Herod nih chun a hâwl le , a tawng lo , a vêngtu tla chu a rêp na le , thah ding hen thu a pêk rawh . Chun , Herod chu Judai ram thawk hen Kaisari khua ah a va kal le , chunah chun a um ko .
44012020	Chun , Herod chu Tura leh Sidon khua mi tla tlûnah thungâi a lungsilo ; chun annih nih chun Blasta , lal ihkhun vêngtu chu an hâwi ah an siam le , thu a rual hen a sinah an hawng . Lalchem ram leiah pâm buh thiar tâwn mi an si ruangah Herod sinah an va kal le , remnâk an ngiar .
44012021	Chun , a ni tiam ni ah Herod nih chun lal puan â aih le , laltophah ah a to le , an sianh thu a sim .
44012022	Chun , mi zawzawng nih chun " pathian hâu asi hi , minung hâu asi lo , " an ti le , an âu tâwn .
44012023	Chun , anih nih chun Pathian sinah chawnglawmhnâk a pêk lo ruangah Lalpa vânmifial nih lâkkhat ko ah a tleih le , khuprûl nih a ei le , a thi rawh .
44012024	Pathian thu lam chu a zân le , a pung vima .
44012025	Chun , Barnaba leh Sawl nih chun rian chu an ṭuan thluh nûnah Jerusalem thawk hen an kîr nawlh rawh le , Johan Mark an ti mi chu an sinah an kalpi .
44013001	Chun , Antiokei khua mi kawhmi tla lakah chun khuavâng tla leh sîntirtu tla an um : Barnaba , Simeon , ( Niger an ti mi ) , Kurini khua mi Lukia lal Herod unau ding , Manain leh Sawl tla an si .
44013002	Chun , Lalpa rian an ṭuan le , buh an ngei liauah Thlarau Thenhlimh nih Barnaba leh Sawl hi anmah ka ruat na mi rianṭuan ding hen hawng ka thlei piak u , " a ti .
44013003	Chun , buh an ngei le , thla an cham thluh rawh chun an tlûnah kut an thâng le , an kaltir na rawh .
44013004	Chun , Thlarau Thenhlimh fial hen an kal le , Selukia khua ah an ṭum le , chu thawk hen Kupra tikulh ah lawng hen an kal .
44013005	Chun , Salami khua ah an um liauah Juda pumhnâk in tla ah Pathian thu an sim tâwn le ; Johan Mark khawm kha an rianṭuan ding hen an kalpi .
44013006	Chun , tikulh chu Paphos khua tiang hen an ṭawl ver le , dâwithiam , khuavâng telê , Juda mi pakhat an muh , a min chu Bar-Jisu asi .
44013007	Chu minung chu lal ruangrûl ah Sergia Pawlas , mi fing tak sinah um mi asi . Chu lal ruangrûl nih chun Barnaba leh Sawl chu a kawh na le , Pathian thu theih a tum .
44013008	Sikhawmsele , Elima dâwithiam ( chu chu a min umzia asi ) , chu nih chun lal ruangrûl chu lungtir lo ding tum hen annih chu a kham na .
44013009	Chun , Sawl , Pawl an ti mi ber chu Thlarau Thenhlimh hen a khat le , anih chu a zauh ko le ,
44013010	Nang diabol fapa , nang repnâk zawzawng huatupa Lalpa lampi rep tak tla hi siattir na bâng lo mu ?
44013011	Theih rawh tuah Lalpa kut na tlûnah a tlâ asi hi , na mit a châw lai le , khua chêu na muh lai loh , " a ti . Chun , sûm leh mûi nih amah a tlâk nawh le , kut hen ruaitu ding hâwl hen â dap lemang rawh .
44013012	Chun , lal ruangrûl nih chun chu thil chu a muh le , Lalpa thâwngthâng sîntirnâk chu thungâi chê a ti le , a lung rawh .
44013013	Chun , Pawl chu a murui tla hen Paphos khua thawk hen chun lawng hen an kal le , Pamphulia ram ah Perga khua an tleng le , chun Johan nih khan annih chu a kaltâk na le , Jerusalem ah a kîr nawlh rawh .
44013014	Sikhawmsele , annih chu Perga khua thawk hen an kal vima le , Pisidia ram ah Antiokei khua ah an tleng le ; chun Dinhni ah pumhnâk in ah an lût le , an to .
44013015	Chun , Dân leh khuavâng tla lasuibu rêl dih ah pumhnâk in hotu nih an sinah mi an fial le , Unau le tla , mi tla fawrhnâk thu zeimawh nan nei chun sim u , " an ti .
44013016	Chun , Pawl chu a dîr le , a kut a vei le , a sim : " Israel mi tla leh Pathian ṭihtu tla , ngâinik u .
44013017	Hi bang Israel mi tla Pathian nih hin kan thlâktu tla a thîm le , Aigupta ram ah an châm liau khan a chawnglawmh na le , Pathian nih a thiltikhonâk hen Aigupta thawk hen a suah na rawh .
44013018	Chun , kum sâwmli bo ramkaro ah khan a zauhkhenh na .
44013019	Chun , Kanaan ram ah mi phun sarih a râwk nûnah khan an ram chu kum zali leh sâwmnga kar luah ding hen a pêk na .
44013020	Chubang nûnah chun lâirêltu tla a pêk na le , khuavâng Samuel tiang khan .
44013021	Chun , chu nûnah chun lal an deih le , chun , Pathian nih Saul , Kis fapa , Benjamin phun lakah mi kha an sinah a pêk le , kum sâwmli rang dingah .
44013022	Chun , anih chu a ṭhial nûnah khan an lal rangah David a siam rawh ; Pathian nih chu minung chu thu theihtir hen , ' David , Jese fapa , ka thinlung hâwi put mi ka tawng rawh , anih nih chun ka duh mi vial a ti lai , " a ti .
44013023	Chu minung thlâktu lakah chun Pathian nih thu a tiamh hâwi vima hen Israel tla sinah Ruangsuahtu Jisu a hawng tlunh .
44013024	A hawng kal lânah Johan nih rimnâk ruangah baptis thu Israel mi zawzawng sinah a sim .
44013025	Chun , Johan nih a ti ding mi a ti dih awt liau khan , " Nannih nih âu si ding hen nan ka ruat ? Amah chu ka si lo , sikhawmsele ka dung leiah mi âumawh a hawng kal awt asi , kei lam chu a pheikawk ri sût tlâk khawm ka si lo , ' a ti .
44013026	" Unau le tla , Abraham thlâk tla , nan lakah Pathian ṭihtu tla , kanmah tla sinah hin hi bang ruangsuaknak thu hi hawng kan kuat rawh asi hi .
44013027	Jerusalem ah um tla nih an hotu tla hen anih chu an theihlo ruangah anih chu mawhtir hen , chu thu chu an rangtlingtir rawh .
44013028	A thihnâk khawp rê hen a tlûnah zeikhawm an muh lo khawmah Pilat sinah thah ding hen an ngiar .
44013029	Chun , a thâwngthâng Pathian lasui thu nih a sim hâwi hen zeizawng an lîm rawh chun kraws ah mi chu an lâk le , thlân ah an vûi rawh .
44013030	Sikhawmsele , Pathian nih mithi lakah mi a thawh nawlh le ,
44013031	chun , Galili ram thawk hen Jerusalem ah amah rual hen an kal bâk mi tla sinah chun ni sâwt tak kar chu â langh tâwn ; chubang mi tla chu tuhin mi sinah a thu theihpitu tla an si .
44013032	Kannih khawm nih thlâktu tla sinah thu tiamh kha a thâwngthâng lawmhkâi kan hawng sim asi hi , kha hâwi hen Pathian nih Jisu a thawh mi lakah khan , kannih an fa tla sinah hin a rangtlingtir asi . Sam panihnâk ah : ' Ka fapa na si ; tusûn hin ka nan ring , ' ti rîn hâwi khan .
44013034	Thûtnâk munah kal lo rawh ding hen Pathian nih anih chu mithi lakah mi a thawh nawlh ding zia thu chu hi hâwi hen a sim : ' David sinah zângfahnâk ka tiamh thlir mi tla kha nangmah ka nan pêk lai , ' ti hen .
44013035	Churuangah Sam dang ah : ' Na Mi Thenhlimh chu Thûttir na siang lai loh , ' a ti .
44013036	David lam chu a thlâk tla lakah Pathian thiltum chu a ṭuan dih nûnah khan a thi le , thlâktu tla sinah an vûi le , a thû rawh asi .
44013037	Sikhawmsele , Pathian thawh mi lam kha chu a thû kho lo .
44013038	Chun , unau le tla , theih u ; amah ruang chun sual ngaihdamnâk thu nan sinah sim asi .
44013039	Âuzawng a zumhtu vial chu zei lak zawngah amah mawhlotir hen an um , chubang lakah chun Mosi Dân nih mawhlotir hen nan um kho lo .
44013040	Churuangah râlring u , chu lo chun khuavâng tla lasuibu ah an sim mi kha nan tlûnah a tlung lebang lai :
44013041	' Zauhnawmhtu tla , zauhnik u ! Chê ti ule , tlâu ko u , nan dam kar hin thil kâng khat ka ti mi hi , chu thil chu mi nih an simh na khawmsele , nan lung lo thlo lai , ti kha , " a ti .
44013042	Chun , Pawl leh Barnaba chu pumhnâk in thawk hen an suak liauah Dinh ni nawlh ah chubang thu chu sim nawlh ding hen an ngiar na .
44013043	Chun , anna pûm mi tla chu an ṭiak kâ hen , Juda leh phun lût tla cherkhet nih Pawl leh Barnaba chu an zûl vima na le ; mifial tla nih an sinah thu an sim le ; chun Pathian zângfahnâk ah um kumza ding hen an fawrh na .
44013044	Chun , Dinhni nawlh ah chun khuatê hen Pathian thu ngâi ding hen an hawng a pûm .
44013045	Sikhawmsele , Juda tla nih mi zapi an muh kâ hen thungâi an nahsuah na ; Pawl thusim chu an êl le , an râp .
44013046	Chun , Pawl leh Barnaba nih chun râlṭha tak hen an sim le , " Pathian thu hi nanmah tla sinah sim masa ding rêng asi ; sikhawmsele , nan nar le , zungzâl nung tlâk lo hen nanna ruat rawh nûnah hin theih u , Phundang leiah kanna her lai rawh .
44013047	Chu hâwi hen chun Lalpa nih thu hawng kan pêk asi : ' Phundang tla chêutirtu ah ka nan ruat kâwlkil tiang hen Ruangsuahtu ah na um khonâk ding hen , ' ti rîn hâwi khan , ' an ti .
44013048	Chun , Phundang tla nih chun chubang thu chu an theih hen anna lâwm le , Pathian thu an chawnglawmh . Chun , zungzâl nung ding a ruat mi vial chu an lung rawh .
44013049	Chun , Lalpa thu chu chu ram ah chun a zan rawh .
44013050	Sikhawmsele Juda tla nih chun nunau zahkâi Pathian sunhsaktu tla leh khua upa tla chu an fawrh na le , Pawl leh Barnaba chu an nehsawhtir na le , an ram thawk hen an nar na rawh .
44013051	Chun , annih nih chun an tlûnah an kêzaphah valeidip an khâwng le , Ikoniam khua an tleng .
44013052	Chun , ṭhiruai tla Antiokei ah chun lâwmnâk leh Thlarau Thenhlimh hen an khat chiau .
44014001	Chun , Ikoniam khua ah chun Juda tla pumhnâk in ah an lût le , thu an sim tâwn le , Juda leh Phundang tla tamtak nih an lung .
44014002	Sikhawmsele , lunglotu Juda tla nih Phundang tla chu an fawrh na le , unau tla chu an huatir na .
44014003	Churuangah Lalpa leiah râlṭha tak a thu sim hen chunah chun sâwt ual an um le , Lalpa nih chun singsiahnâk leh thilchê tla an kut ah titir hen , a zângfahnâk thu a theihtir tâwn .
44014004	Sikhawmsele , khua ah mi , mi zapi tla chu anna êl rawh le , a zeimaw mi nih Juda tla an sanh na le , a zeimaw mi nih mifial tla an sanh na .
44014005	Chun Phundang tla leh Juda tla , an hotu tla hen chun mifial tla chu ningzakkâi tak hen siam ding leh lung hen seh ding hen anna tîm awt liauah annih nih chun an theih .
44014006	Chun , Lukaonia ram ber ah chun Lustra leh Derbe khua tla leh a kiangkam ram tla ah an tek ;
44014007	chubang tla ah chun Thâwngthâng Ṭha an sim vima .
44014008	Chun , Lustra khua ah chun kekhêng âumawh a to tâwn le , a suak tîr thawk hen kekhêng rerêng asi , kê hen a kal dah lo .
44014009	Chu minung nih chun Pawl thusim a ngâi le , chun Pawl nih chun anih chu a zauh ko le , damnâk ding hen lungnâk a nei ti a theih le ,
44014010	hâu fâk tak hen , " Na kê hen ding ziar hen dîr rawh , " a ti . Chun , anih chu a thawk le , kê hen a kal rawh .
44014011	Chun , mi zapi tla nih Pawl thilti chu an muh kâ hen , Lukaonia hawlh hen fâk tak hen , " Pathian tla chu minung hâwi hen kan sinah an hawng ṭum rawh asi hi ! " an ti .
44014012	Chun , Barnaba chu Zeus an ti le , Pawl chu thusimtu dauh asi ruangah Hermes an ti .
44014013	Chun , Zeus biakin dâilêng ah a um mi chu a bâwlpu nih chun chawchal leh chawmpâr ṭhi tla inkhâr kiangah an hawng put le , mi zapi tla hen chun sawnhnâk rangah thah an tum rawh .
44014014	Sikhawmsele , mifial Barnaba leh Pawl nih chun chu chu an theih kâ hen an puan an thlêk le , mi zapi lakah an lût le , an âu le ,
44014015	" Pu le tla , hi bang thil hi zeirangah nan ti ? Kannih khawm nan thinlung hâwi put minung kan si ; hi bang thil mang tlâk lo tla nan hertâk hen vân le , tual le , tisumsumriat le , an sungah um mi zawzawng siamtu Pathian nung sinah chun nan hawng a her khonâk ding hen Thâwngthâng Ṭha kan tlunh na asi .
44014016	Chu Pathian nih chun tuan liauah phun kip mah lampi chiau zawh a siang le ,
44014017	sikhawmsele , Pathian nih amah chu a dik asi ti theihtirnâk umlo hen a siam lo , chu hâwi hen thil ṭha a ti tâwn , vân thawk hen ruah tla leh ei ding a nan pêk na , nan thinlung lâwmnâk hen a nan khattir na tâwn kha , " an ti .
44014018	Chun , chubang thu chu mi zapi nih anmah sawnhnâk ding ran an thah ding mi chu zângrah hen an khap na .
44014019	Sikhawmsele , Antiokei leh Ikoniam khua mi Juda âumawh chunah chun an hawng kal le , mi zapi tla chu an lêm na rawh . Chun , Pawl chu lung hen an seh le , thi hen an ruat ruangah khua lêng leiah an nûk rawh .
44014020	Sikhamsele , ṭhiruai tla chu a kiangkam ah an dîr liauah a hawng thawk le , khua ah chun a lût rawh . Chun , a thâituan ah chun Barnaba hen Derbe khua ah an kal rawh .
44014021	Chun , khua ah chun Thâwngthâng Ṭha an sim le , ṭhiruai cherkhet an siam nûnah Lustra , Ikoniam leh Antiokei khua leiah an kîr nawlh rawh .
44014022	" Hamhnâk tamtak tuar hen Pathian Ram ah kan lût ding rerêng asi , " ti hen ṭhiruai tla thinlung an birhtir le , lungnâk ah chun um kumza ding hen an fawrh vima na .
44014023	Chun , kawhmi murui kipah chun upa tla an ruat piak na le , buhngei bû hen thla an cham thluh chun an lung mi Lalpa sinah chun an kiltir na vima tâwn .
44014024	Chun , Pisidia ram an ṭawl vima le , Pamphulia ram chu an tleng .
44014025	Chun , Perga khua ah thu an sim thluh rawh chun Atalia khua ah an kal .
44014026	Chu thawk chun lawng hen an kal le , Antiokei khua chu an hawng tlung nawlh rawh , chu chu an thilti dih chia chu ti ding hen unau tla Pathian zângfahnâk kiltir hen an mâk na nâk kha asi .
44014027	Chun , an tlung nûnah kawhmi tla chu an pumh na le , Pathian nih anmah tla mang hen thil a ti mi zawng tla leh phundang tla rangah lungnâk inkhâr a awng piak na zia tla chu an sim .
44014028	Chun , ṭhiruai tla sinah chun sâwt tak an um rawh .
44015001	Juda ram thawk hen an hawng kal le , unau tla sîntir anna dawmh rawh : " Mosi Dân hâwi hen fêm nan tantir lo chun ruangsuah nan si kho lai loh , " ti hen , an sîntir na .
44015002	Chun , Pawl leh Barnaba chu anmah tla hen êl hen anna do ruangah Pawl leh Barnaba chu an lakah âu tla hen mawh , chu thunawk ruang chun Jerusalem khua ah mifial tla leh upa tla sinah kal ding hen an ruat .
44015003	Chun , kawhmi tla nih chun an thlah na le , annih nih chun Phundang tla her nawlhnâk thu chu sim vima ding hen Phoiniki ram leh Samari ram an ṭawl dih rawh ; chun , unau tla zawzawng thungâi an lâwmhtir na .
44015004	Chun , Jerusalem chu an va tleng rawh chun kawhmi tla , mifial tla , upa tla nih chun an hawng lawmh na le , chun Pathian nih anmah tla mang hen thil a ti mi zawng tla chu an simh na .
44015005	Sikhawmsele , Farisai murui lakah mi âu tla mawh lungtu an thawk le , " Phundang tla chu an fêm tan ding asi . Mosi Dân zûl ding hen an sinah thu pêk thlir ding asi , " an ti .
44015006	Chun , mifial tla leh upa tla chu chubang thu chu ruat ding hen anna pûm .
44015007	Chun , anna êl chiam nûnah Peter a thawk le , an sinah : " Unau tla , Phundang tla nih keimah kâ hen Thâwngthâng Ṭha theih hen zûl ding leh Pathian nih tuan thawk hen nan lakah mi hawng ka ruat zia nan theih .
44015008	Chun , mi thinlung theihtu Pathian nih kanmah a hawng kan pêk hâwi ber khan Thlarau Thenhlimh an sinah pêk bâk hen an lakah â lâwm ti a theihtir .
44015009	Chun , kannih leh annih thliar leh dang lo hen an lungnâk hen an sual a ngaihdam na .
44015010	Chun , kan thlâktu tla leh kannih neh kho lo mi liangbat kha tuah ṭhiruai tla lakah ngauh tum hen zeirangah Pathian finghnâk nan êl ?
44015011	Anmah lungnâk hâwi ber hen kannih khawm nih Lalpa Jisu zângfahnâk ruangah ruangsuak ding hen kanna ruat a si , " a ti .
44015012	Chun , mi zawzawng chu an dâisip le , Barnaba leh Pawl nih Pathian nih anmah tla mang hen Phundang tla lakah singsiahnâk leh thilchê a ti mi thu kha an sim kar zawng an ngâi .
44015013	Chun , an sim thluh nûnah Jem nih a sim bâk le : " Unau tla ka thu ngâi u .
44015014	Pathian nih amah min zah ding hen an lakah mi tla lâk ding hen Phundang tla a veh mi thu chu Simon nih hin a sim rawh .
44015015	Chun , chubang thu leh khuavâng tla thu hi â meh asi : Pathian lasui thu nih a sim hâwi hen ,
44015016	' Chubang nûnah chun ka kîr nawlh lai le , David basâ a chim mi kha ka siam nawlh lai . A râwk mi tla khawm ka remh nawlh lai .
44015017	Midang , Phundang tla zawzawng ka min hawng ka bâwmtu tla nih chun Lalpa an hâwlnâk ding hen , chu basâ chu ka dirh nawlh lai ti hen .
44015018	Laikulh siam tîr thawk hen hi bang thu theihtir tâwntu Lalpa nih chun a ti , ' ti rîn hi .
44015019	" Churuangah hi hâwi hen ka ruat asi , Phundang tla lakah Pathian leiah anna her mi tla chu hamhtir na lo sele ,
44015020	ruk sawnhnâk thil nâwmtâm ei tla , pungnâk tla , s a rawm dît hen thah leh thisen ei tla bângtâk ding hen an sinah lasui kuat sele ka ti asi .
44015021	Mosi nih tuan liau thawk hen khua kipah a thu simpitu a nei tâwn le , pumhnâk in ah Dinhni kipah a thu chu rêl asi tâwn kha , " a ti .
44015022	Chun , mifial tla leh upa tla chu kawhmi zawzawng tla hen chun an murui lakah mi an thîm le , Pawl leh Barnaba sinah Antiokei khua ah kaltir ṭha an ti . An thîm na mi min chu Juda , Barnaba an ti mi leh Sila an si le , chu mi tla chu unau tla lakah hotu dauh an si .
44015023	Chun , hi hâwi hen lasui an rîn le , an kut ah an kuat : " Mifial tla leh upa tla , nan unau tla nih Antiokei khua tla , Siria ram tla leh Kiliki ram ah Phundang unau um tla chibai kan bûk na .
44015024	Kan murui lakah mi âu tla nih mawh an nawktir na hen , nan thinlung ah an lawksawng tir na ti kan theih , an sinah thu zeikhawm kan pêk na lo .
44015025	Churuangah thu rual hen kanna pûm le , kan hâwi duhtak Barnaba leh Pawl ,
44015026	Lalpa Jisu Krist min ruangah thih le nung ûi lo tla kal rual ah hin mi thîm tla nan sinah hawng kal tir bâk ṭha kan ti .
44015027	Chun , Juda leh Sila kan hawng fial na asi , annih khawm nih hi bang thu hi hawlh kâ hen an simh na lai .
44015028	Thlarau Thenhlimh leh kannih nih hi bang thu herh lo hi ritphurh nan tlûnah thâng lo sele ṭha kan ti .
44015029	Ruk sawnhnâk sa ei tla , thisen ei tla , pungnâk tla bângtâk ule kan ti ; hi bang hi nan bâng chun nan rangah a ṭha lai . Dam hen um u , " ti hen .
44015030	Chun , an fial na le , an kal le , Antiokei khua ah an tleng le ; chun , mi zapi tla an pumh na le , lasui chu an pêk na .
44015031	Chun , an rêl thluh rawh chun lungngamnâk thu ruangah chun thungâi anna lâwm .
44015032	Chun , Juda leh Sila chu khuavâng an ti le , thu cherkhet hen unau tla chu an lungngamh na le , an birhtir .
44015033	Chun , chunah chun sâwt dauh an um nûnah anmah fialtu tla sinah tlung nawlh ding hen unau tla nih chun lungngam tak hen an tlungtir nawlh na rawh .
44015034	Sikhawmsele , Sila chu chunah um ko ṭha a ti .
44015035	Pawl leh Barnaba lam chu Antiokei khua ah chun Lalpa thu sîntir hen leh sim hen an um ko le , midang cherkhet hen .
44015036	Chun , ni zeimaw zat nûnah chun Pawl nih Barnaba sinah , " Tuah kal nawlh sele , khua kipah Lalpa thu kan simnâk zawngah unau tla kha veh vima sele , an umdân kan zauh na lai , " a ti .
44015037	Chun , Barnaba nih chun Johan Mark an ti mi chu an sinah kalpi a tum .
44015038	Sikhawmsele , Pawl lam nih chun anih chu an sinah kalpi ṭha a ti lo , Pamphulia ram ah anmah tla a kîrtâk na le , rianṭuannâk ah an sinah a kal bâk lo ruangah khan .
44015039	Chun , cherkhet anna êl le , anna ṭhen rawh . Barnaba nih Mark a kalpi le , Kupra tikulh leiah lawng hen an kal rawh .
44015040	Pawl lam nih chun Sila chu a thîm le , unau tla nih chun Lalpa zângfahnâk ah an ap na nûnah an kal rawh .
44015041	Chun , kawhmi murui tla chu birhtir vima hen Siria leh Kiliki ram a ṭawl rawh .
44016001	Chun , Pawl chu Derbe leh Lustra khua ah a kal . Chun , chunah chun a min Timothe , ṭhiruai pakhat a um . Lungtu Juda nunau fapa asi le , a pa lam chu Greek mi asi .
44016002	Lustra leh Ikoniam khua ah unau um tla nih chun anih chu an sawr tâwn .
44016003	Pawl nih anih chu a sinah kal bâk ding hen a duh . Chun chu leiah Juda um tla ruangah a fêm a tan piak le , a pa chu Greek mi asi ti an theih ver ruangah .
44016004	Chun , khua kipah an kal pah hen Jerusalem ah mifial leh upa um mi tla thu thlûk kha zûl ding hen unau tla sinah an pêk vima na .
44016005	Chun , kawhmi murui chu lungnâk ah chun chak dadauh hen an um le , nisiar hen an pung dadauh rawh .
44016006	Chun , Thlarau Thenhlimh nih Asia ram ah thusim a khap ruangah Phrugia leh Galatia ram chu a ṭawl rawh .
44016007	Chun , Musia ram kiangah an tlung rawh chun Bithinia ram ah lût an tum le , sikhawmsele Jisu Thlarau nih a siang lo .
44016008	Chun , Musia ram chu an lanh le , Troas khua ah an kal .
44016009	Chun , zân ah Pawl nih muhtirnâk a muh ; Makedonia ram ah minung pakhat dîr hen , " Makedonia ram ah hawng kâi le , hawng kan bawmh rawh , " ti hen , ngiar chiam hen a muh .
44016010	Chun , muhtirnâk a muh kâ hen Makedonia ram ah chun kal a tum sawm le , an sinah Thâwngthâng Ṭha sim ding hen Pathian nih hawng kan kawh ti kan theih .
44016011	Chun , Troas khua thawk hen lawng hen kan kal le , tluang tak hen Samothraki khua ah kan kal le , a thâituan ah chun Neapoli khua ah kan kal le ,
44016012	chun , chu thawk chun Philipi khua ah kan kal le , chu khua chu Makedonia ram ah mi khua pakhat asi , chu bial ah chun khua herh chem asi ; Rom khua thawk hen ṭiau mi tla khua asi . Chu khua ah chun ni tamtak kan châm .
44016013	Chun , Dinhni ah kulh kawtkhâr lênglei ah tiva kap ah thlachamnâk mun si ding hen kan ruat mi lakah chun kan kal . Chun , kan to le , nunau an hawng mi tla sinah chun thu kan sim .
44016014	Chun , a min Lidia puan senduk zuartu Thiatira khua mi , Pathian sawnhtu nunau pakhat nih kan thu a theih le , chun Pawl thusim zûl ding hen Lalpa nih chun a thinlung a fiangtir rawh .
44016015	Chun , amah leh a dâwngsung tla hen baptis an si rawh chun , Lalpa lungtu tak hen nan hawng ka ruat chun ka in ah hawng tlung u , " ti hen hawng kan ngiar chiam le , hawng kan thloh rawh .
44016016	Chun , thlachamnâk mun ah chun kan kal liauah , nungâk âumawh khuri chamchawh thiam mi kan tawng le , anih nih chun a chamchawh thiamnâk ruangah a pu le chu sum tamtak a tawngtir tâwn .
44016017	Chu minung nih chun Pawl leh kanmah a hawng kan zûl le , " Hi bang minung ruangsuahnâk lampi simtu tla hi Chungnungchem Pathian to-aw an si , " ti hen a âu .
44016018	Chu hâwi hen chun ni sâwt tak a ti tâwn . Chun , Pawl chu a lung silo rawh le , â her le , khuri sinah chun , Jisu Krist min hen a sungah mi hawng suak ding hen thu ka nan pêk , " a ti . Chu liau chir chun a suak sawm rawh .
44016019	Chun , a pu le nih an sum tawngnâk a tlâu ti an theih hen Pawl leh Sila chu an tleih le , hotu tla mâika ah sumtuah mun ah an nûk na .
44016020	Chun , lâirêltu tla sinah an kalpi na le , " Hi minung tla hi Juda tla an si le , kan khua thungâi an nawktir ,
44016021	dân kan zûl thianglo mi tla an sîntir na le , " Kannih chu Rom mi kan si , " an ti .
44016022	Chun , mi zapi tla khawm chu mifial tla do na ding hen an hawng a thawh le , lâirêltu tla nih chun an puan tla an lît piak na le , ṭhianṭhunh hen vuak ding thu an pêk .
44016023	Chun , vei cherkhet an vuak na nûnah rêngin ah an khumh na le , a vêngtu sinah ṭha tak hen vêng thlir ding hen an ti .
44016024	Chu hâwi tluk hen thu an pêk ruangah anih nih chun rêngin sungah a khumh na le , an kê tla chu tungkhâwng lakah a thlâk na .
44016025	Sikhawmsele , thanṭim ah Pawl leh Sila chu Pathian sinah thla an cham le , la an sak le , rêngtlâk tla nih an ngâi .
44016026	Chun , lâkkhat ko ah lî fâk tak a hawng a nîn le , chun rêngin lungphûm tla chu â nîn ; chun , inkhâr zawzawng â awng sawm le , mikip rêngkhimh tla chu â sût rawh .
44016027	Chun , a vêngtu chu a it mi a hawng â ṭhang le , rêngin inkhâr tla chu awng hen a muh le , rêngtlâk tla chu an tek mawh a ti le , nâmsâu a phâwi le , â thah awt .
44016028	Sikhawmsele , Pawl chu hâu fâk tak hen a âu le , " Zeitin khawm a ti lah , kan ektê hen hinah kan um ver rih asi , " a ti .
44016029	Chun , a vêngtu nih chun khâwnvâr a lam le , a lût le , lâu leh thir bû hen Pawl leh Sila mâika ah a bawkbukhup .
44016030	Chun , annih chu a kalpi na le , " Pu le tla , ruangsuak a um ding hen zei me ka ti lai ? " a ti .
44016031	Chun , annih nih chun a sinah , " Lalpa Jisu chu nang leh na dâwngsung tla hen lung ule , ruangsuak hen nan um lai , " an ti .
44016032	Chun , a sinah leh a in ah um mi zawzawng tla sinah chun Lalpa thu an sim .
44016033	Chun , chu zân lîla ah chun a kalpi na le , an vuaknâk a zual mi tla chu a ṭawl piak na le ; chun amah leh a dâwngsung tla zawzawng hen baptis an si sawm rawh .
44016034	Chun , a in ah a kalpi na le , ei ding a pêk na le , chun Pathian an lung ruangah anih chu a dâwngsung tla zawzawng hen anna lâwm rawh .
44016035	Chun , a thâizing ah , lâirêltu tla nih chun , " Kha minung tla kha suah na rawh , " ti hen , kawrsen tla an fial .
44016036	Chun , rêngin vêngtu nih chun Pawl sinah an thu a simh , " Lâirêltu tla nih chun an suah na ding hen mi an hawng fial asi ; churuangah tuah hawng suak ule , lungngam tak hen kal u , " a ti .
44016037	Sikhawmsele , Pawl nih chun an sinah , " Rom mi kan si , kan mawh leh mawh lo theihlo hen mi zatlâng mitmuh hen hawng kan vuak le , rêngin ah hawng kan khumh ; tuah a thup hen suah ding hawng kan tum asi mu ? Asi kho lai loh , anmah ngelchel hawng na sele hawng kan suah seh , " a ti .
44016038	Chun , kawrsen tla nih chun chubang thu chu lâirêltu tla sinah chun an sim . Chun , Rom mi an si ti an theih rawh chun an ṭih rawh .
44016039	Chun , an va kal le , ngaihdam an deih na le , an suah na le , khua thawk hen kal ving ding hen an ngiar na .
44016040	Chun , rêngin thawk hen an suak le , Lidia in ah chun an lût . Chun , unau tla chu an muh na le , lung an ngamh na le , an suak rawh .
44017001	Chun , Amphipolia leh Apolonia khua an lanh le , Thesalonika khua ah an tleng le , chunah chun Juda tla pumhnâk in a um .
44017002	Chun , Pawl nih a ti dân hâwi nget hen pumhnâk in ah a lût . Dinhni veithum kar Pathian lasui thu chu ruatpi na hen ,
44017003	leh Mesia chu hamhnâk tuar ding rerêng asi zia tla mithi lak mi thawk nawlh ding asi zia tla chu a simhfiang le , a langhtir tâwn . " Hi Mesia a thu ka nan simh na mi hi , amah hi Krist chu asi , " a ti tâwn .
44017004	Chun , an lakah zeimaw mi chu lêm hen an um le , Pawl leh Sila chu an kawmh rawh ; Pathian sunhsak mi Greek mi zapi cherkhet leh nunau ruitu cherkhet hen .
44017005	Sikhawmsele , Juda lunglo tla nih chun an nahsuah na le ; sumtuah mun ah mi zângzê âu tla mawh misual an sinah an hawngpi le , mi zapi an pumh na le , khua zawzawng an nawktir . Zason in an hawng nam le , mi zatlâng sinah kalpi ding an tum .
44017006	Chun , annih chu an tawng na lo le , Zason leh a unau dang âu tla mawh khua hotu sinah an nûk le , an âu le , " Laikulh nawktirtu tla kha hinah khawm an hawng kal le , Zason nih hin a in ah a tlungtir na .
44017007	Hi tla zawzawng hi , ' A min Jisu , lal dang a um , ' ti hen , Kaisar thu kalh hen an um tâwn asi , " an ti .
44017008	Chun , mi zapi leh khua hotu tla nih chun chubang thu chu an theih rawh chun an nawk rawh .
44017009	Chun , Zason leh midang tla thawk hen tangka an lâk le , an suah na rawh .
44017010	Chun , unau tla nih chun zân ah Pawl leh Sila chu Beria khua ah an kaltir sawm na le , chunah an va tlung rawh chun Juda tla pumhnâk in ah an lût .
44017011	Chunah mi tla chu Thesalonika khua tla ngâk chun an ṭha dauh le , chun thinlung lâwm tak hen thu chu an pawm le , an thu chu a dik leh diklo theih ding hen nisiar hen Pathian lasui thu ah an hâwl tâwn .
44017012	Chun , an lakah mi cherkhet nih an lung rawh ; Greek nunau zahkâi tla leh mipa tla khawm neptuai an lung lo .
44017013	Sikhawmsele , Thesalonika khua mi Juda tla nih chun Pawl nih Beria khua ah Pathian thu a sim ti an theih kâ hen chunah khawm chun an va kal le , mi zapi tla chu an fawrh le , an nawktir nawlh rawh .
44017014	Chun , unau tla nih tisumsumriat tiang kal ding hen Pawl chu an fial sawm rawh . Sila leh Timothe lam chu chunah chun an um ko rih .
44017015	Chun , Pawl kalpitu tla nih chun Athen khua tiang hen an kalpi le ; chun Sila leh Timothe chu chelh rî hen a sinah kal tuannâk ding thuchah put hen an tlung rawh .
44017016	Chun , Pawl nih Athen khua ah annih chu a ngâk na liauah chun khua chu pathian lem tla khat hen a muh le , a thinrun rawh .
44017017	Chun , pumhnâk in ah Juda tla leh Pathian sunhsaktu tla a êlpi tâwn le , sumtuah mun ah khawm chunah a um mi vial tla chu nisiar a êlpi na tâwn .
44017018	Chun , Epikuria mi leh Stoik mi lakah mi fing âumawh khawm nih anih chu an hawng êlpi . A zeimaw mi nih , " Hi mi katam nih hin zei me sim a tum ? " an ti . A zeimaw mi nih Jisu thu leh thawknawlhnâk thu a sim ruangah , " Ramdang pathian tla thusimtu asi bei a ! " an ti .
44017019	Chun , anih chu an tleih le , Arawpagi ah chun an hawng kalpi le , a sinah . " Hi sîntirnâk thar na sim tâwn mi hi hawng kan theihtir kho lai ma ?
44017020	Thilchê zeilo kan nâ ah na hawng tlunh asi ; chun hi bang thil umzia hi theih kan duh , " an ti .
44017021	( Athen khua mi zawzawng chu an khua ah khual um mi tla khawm thu thar ngâi ding leh sim hen lawh an ruang nget tâwn . )
44017022	Chun , Pawl chu Arawpagi lâi takah chun a dîr le , a sim le : " Nannih Athen khua mi tla , zeizawng lakah phung-leh-lam sunhsak mi nan si ti ka theih .
44017023	Ka tawih pah hen nan sawnh mi tla ka zauh liauah , mâichâm pakhat tlûnah , " Theih loh Pathian sinah , " ti hen , rîn ka muh asi . Chun , theihlo hen nan sawnh tâwn mi kha , chu thu chu ka nan simh na hi .
44017024	Pathian , laikulh leh a sungah thil zeizawng Siamtu chu tual leh vân Lalpa asi ruangah kut hen sak mi in tla ah a um lo ;
44017025	thil a samphâng mi hâwi hen minung kut hen rianṭuan piak hen a um dah loh , amah ngelchel chu nungnâk tla , thawsuaknâk leh thil zeizawng pêktu asi .
44017026	Chun , tual tlûn zawzawng ah um ding hen phûr munkhat ver hen phun kip minung a siam le , an rangah tik a ruat le , an umnâk ding rî khawm a siam le ,
44017027	Pathian an hâwl hen an theih khonâk ding hen ; sikhawmsele , anih nih chun hawng kan lât lo chiau asi ,
44017028	churuangah , ' Amah ruangah kan nung , kan châng hen kan um asi . ' Nanmah lakah la phuak thiam âu nih mawh , ' Kannih khawm a thlâk tla kan si , ' ti hen an sim hâwi khan .
44017029	Chun , Pathian thlâk tla kan si rawh chun Pathian chu ngûn , tangka , lung mawh minung zungthiam leh thilthiam siam mi hâwi hen kan ruat ding asi loh .
44017030	Pathian nih chun amah kan theihlo liauah a ngaihzia hawng kan thiam piak tâwn le ; sikhawmsele , tuah ramkipah mi zawzawng rim ding thu a pêk rawh asi ,
44017031	ni a tiamh ruangah , chu ni ah chun a minung ruat mi tla chu tual ah mi tla rep tak hen lâi a rêl lai ; chu chu Pathian nih amah chu mithi lakah mi thawh hen mi zawzawng sinah a theihtir rawh , " ti hen .
44017032	Chun , mithi lakah thawknawlhnâk thu chu an theih kâ hen , a zeimaw mi an nihsanh , a zeimaw mi nih , " Hi thu hi na sinah kan hawng ngâi nawlh lai , " an ti .
44017033	Chun , Pawl chu an lakah thawk hen a kal rawh .
44017034	Sikhawmsele , mi âu tla mawh a sinah anna tel thlir le , an lung rawh . Chubang lakah zeimaw mi chu Arawpagi mi Dionisias leh nunau pakhat a min Damaris leh an sinah midang tla hen an si .
44018001	Chu nûnah Pawl chu Athen khua ah mi chu a suak le , Korin khua ah a kal rawh .
44018002	Chun , a min , Akuila Juda pakhat a muh le , chu minung chu Pontia ram ah a suak mi asi , Klaudia nih Juda zawzawng Rom khua thawk hen suak ding thu a pêk ruangah a nupi Priskili hen Itali ram thawk hen hawng tleng kâ an si .
44018003	Chun , Pawl chu chu tla sinah chun a tlung bâk rawh le , chun an rianṭuan hâwi ṭuan mi asi ruangah an sinah a um le , an sinah a ṭuan tâwn , an rianṭuan chu puanin siamtu an si .
44018004	Chun , Dinhni kipah pumhnâk inah thuruatnâk nei hen thu a sim tâwn , Juda leh Greek chu tla chu lêm a tum tâwn .
44018005	Chun , Sila leh Timothe chu Makedonia ram ah mi chu an hawng kal le , Pawl chu thusim cho hen a um rawh . Jisu kha Krist chu asi ti Juda tla sinah a simhfiang tâwn .
44018006	Sikhawmsele , an do le , an fâi le , Pawl nih a puan a thing le , an sinah , " Nan thihnâk mawh chu nanmah nih phurh ko u , kei lam chu ka thiang asi ; tu thawk hen Phundang tla sinah ka kal lai , " a ti .
44018007	Chun , chunah mi chu a kal le , a min Tita Justa , mi pakhat in ah a lût le , chu nih chun Pathian a sawnh tâwn le , a in khawm chu pumhnâk in hen â peh asi .
44018008	Chun , Krispa pumhnâk in hotu nih chun a dâwngsung tla zawzawng hen Lalpa an lung le , Korin khua mi cherkhet khawm nih an theih le , an lung bâk , chun baptis an si rawh .
44018009	Chun , zân ah Lalpa nih Pawl sinah chun muhtirnâk hen , " Ṭih lah le , dâisip um lo hen thu sim vima rawh ;
44018010	kei na sinah ka um asi , nganfâk pêk ding hen âukhawm na tlûnah kut an thlâk lai loh , hi khua ah hin minung cherkhet ka nei asi , " a ti .
44018011	Chun , Pawl chu chunah chun an lakah Pathian thu sîntir hen kum khat leh thla ruk a um rawh .
44018012	Chun , Galio chu Akaia ram ah lal ruangrûl ah a um liauah Juda tla nih a rual hen Pawl rangah an do chiam le , lâirêlnâk ah an hawngpi le ,
44018013	" Hi minung hi dân lo hâwi hen Pathian sawnh ding hen mi a lêm tâwn asi , " an ti .
44018014	Chun , Pawl nih a sâng awt hen , Galio nih Juda tla sinah , Juda le tla , hi hi thil diklo thu mawh thilsual mawh tal si sele , ngelchel hen ka nan sunhsak na lai ,
44018015	sikhawmsele , thu tla , min tla nan dân thu ko asi chun nanmah nih ruat ko u , kei lam chu chu hâwi thu chu lâirêl ka duh lo , " a ti .
44018016	Chun , lâirêlnâk tophah thawk hen chun annih chu a nar na rawh .
44018017	Chun , Greek mi zawzawng nih pumhnâk in hotu Sosthen an tleih le , lâirêlnâk tophah mâika ah chun an vuak le , Galio nih chun chubang an thilti chu zeikhawm ah a siar piak na lo .
44018018	Chun , chu nûnah chun Pawl chu ni sâwt tak a châm ko le , Churawhchun unau tla chu hâwlh ṭha hen a ṭhen na le , chu thawk hen Priskili leh Akuila hen Siria ram leiah lawng hen a kal rawh . Pawl nih thutiamh a nei ruangah Kenkriai khua ah a lû a mêt ta .
44018019	Chun , Ephesi khua chu an hawng tlung le , chunah chun annih chu a mâk na rawh . Anih lam chu pumhnâk in ah a lût le , Juda tla hen thu chiamcheriamtê hen a sim .
44018020	Chun , sâwt dauh châm ding hen an ngiar le , sikhawmsele , rem a ti lo le ,
44018021	" Pathian nih a siang chun nan sinah ka hawng kal nawlh lai , " ti hen , hawlh ṭha hen an ṭian le , Ephesi khua thawk hen lawng hen a kal rawh .
44018022	Chun , lawng ah mi chu Kaisari khua ah a suak le , Jerusalem ah a va kal le , kawhmi tla chu chibai a bûk na ; chu nûnah chun Antiokei khua ah a kal rawh .
44018023	Chun , chunah chun sâwt tak a um nûnah a kal nawlh le , ṭhiruai tla zawzawng chu birhtir hen Galatia ram leh Phrugia ram chu a ṭawl thluh rawh .
44018024	Chun , Juda pakhat a min Apolo , Alekzandria khua ah a suak mi , thusim thiam tak , Ephesi khua ah chun a va kal le ; anih nih chun Pathian lasui thu tla thungâi a theih .
44018025	Chu minung chu Lalpa Lampi thu leiah sîn mi asi le , thinlung ah ṭhanem ngâi tak asi ruangah Jisu thâwngthâng chu thanuam tak hen a sim le , a sîntir na tâwn . Sikhawmsele , anih chu Johan baptis thu cho a theih .
44018026	Chun , pumhnâk in ah râlṭha tak hen thusim â dawmh rawh . Chun , Priskili leh Akuila nih chun a thusim an theih le , an in ah an kalpi le , a sinah Pathian Lampi thu rep khun hen an simhfiang rawh .
44018027	Chun , anih nih chun Akaia ram ah lan ding a tum kâ hen unau tla nih an fawrh le , amah an lawmhnâk ding hen ṭhiruai tla sinah lasui an rîn piak le , chun a tlung rawh chun Pathian zângfahnâk ruangah lungtu tla chu thungâi a ṭangpi na .
44018028	Mi zatlâng theih hen Juda tla chu a êl na le , a dawngh thlo na ; Pathian lasui thu mang hen Jisu kha Krist chu asi ti a theihtir na .
44019001	Chun , Pawl nih chun saklei bial a ṭawl dih ver le , Apolo Korin khua ah a um kar khan Ephesi khua chu a tleng le , ṭhiruai tla âumawh a muh na .
44019002	Chun , anih nih chun an sinah , nan lung tîr liau khan Thlarau Thenhlimh nan tawng ma ? " a ti . Chun , annih nih chun a sinah , " Tawng lo , Thlarau Thenhlimh a um ti rerêng khawm theih khawm kan theih loh , " an ti .
44019003	Chun , anih nih chun , " Zeitin mi baptis me nan si ? " a ti . Annih nih chun , " Johan baptis lakah , " an ti .
44019004	Chun , Pawl nih chun , Johan nih chun mi sinah ' Ka dunglei ah hawngtu ding mi , Jisu chu nan lung ding asi , ' ti hen rimnâk ruangah baptisma hen a baptis tâwn asi kha , " a ti .
44019005	Chun , chu thu chu an theih kâ hen Lalpa Jisu min hen baptis an si rawh .
44019006	Chun , Pawl nih an tlûnah a kut a thâng le , Thlarau Thenhlimh chu an tlûnah a hawng tlung rawh . Chun , hawlh theih loh hen thu an sim le , Pathian thu khawm an sim rawh
44019007	An ektê hen leinih an si .
44019008	Chun , Pawl chu pumhnâk in ah a lût tâwn le , thla thum tiang râlṭha tak hen thu a sim le , Pathian Ram thu leikângah chun mi a êl le , a thlûk na tâwn .
44019009	Sikhawmsele , a zeimaw mi an lungkhung le , an lung duh lo le , Lalpa Lampi chu mi zapi mâika ah an simsâwi . Churuangah Pawl nih chun a kaltâk na le , ṭhiruai tla chu a dang hen a kalpi na , nisiar hen Turana sîntirnâk in ah thuruatnâk a nei tâwn .
44019010	Chu hâwi karo hen kum nih tiang a ti le , chun , Asia ram ah um mi zawzawng Juda tla leh Greek tla khawm nih Lalpa thu an theih rê asi .
44019011	Chun , Pathian nih Pawl kut hen thilchê nêptuai a titir lo ;
44019012	chun a taksa ah mi nâwtnâk puan tla mawh puanthuan tla mawh damlo tla sinah an hawng put le , an nganfâk tla a dam tâwn le , an sung thawk hen khuri tla khawm an suak tâwn .
44019013	Chun , dâwi mang hen a zî lemang mi Juda âumawh , " Pawl nih a thu a phuang tâwn mi Jisu min hen ka nan fâi asi , " ti hen khuri nei tla tlûnah Lalpa Jisu min an lam nget tâwn .
44019014	Chun , Juda mi , bâwlpu lal pakhat Skeva nih chun chu hâwi ti mi fapa pasarih a nei .
44019015	Sikhawmsele , khuri nih an sinah , " Jisu ka theih , Pawl khawm ka theih , nannih lam chu âu me nan si , " a ti na .
44019016	Chun , khuri nei nih chun a per nawh na le , an ektê hen a neh na le , chun chu in thawk hen chun takkaro leh liam hen an tek .
44019017	Chun , Ephesi khua ah um mi zawzawng , Juda tla leh Greek tla sinah khawm chu thu chu a thang rawh le , chun an ektê hen an lâu le , Lalpa Jisu min a lian rawh .
44019018	Chun lungtu tamtak an hawng kal le , an thilti tla chu thutluang an vâwr le , anna phuang rawh .
44019019	Dâwithiam tamtak khawm nih an lasuibu tla an hawng put ver le , mi zawzawng mitmuh ah an duah rawh , chun a man an sût le , tangka sîng nga si hen an theih .
44019020	Chu hâwi tluk fâk hen Lalpa thu chu a zan le , a neh vima rawh .
44019021	Chun , chu nûnah chun , Pawl nih Makedonia ram leh Akaia ram chu ṭawl rih hen , Jerusalem khua ah kal ding a thinlung a um , " Chunah ka kal thluh chun Rom khua ah ka tlâwng fâwn ding asi , " a ti .
44019022	Chun , a rianṭuantu panih , Timothe leh Erasta chu Makedonia ah a kaltir tâ na le , anih lam chu Asia ram ah a um rih .
44019023	Chun , chu liauah chun Lalpa Lampi ruangah Ephesi khua ah nawk rarâu hen anna nawk lo .
44019024	Minung pakhat a min Demetri tangkarua dêng hen , tangkarua hen Artemis ruk siam thiam mi tla sinah lawh kalnâk tamtak a pêk tâwn le ,
44019025	chu minung nih chun annih chu a kawh na le , an riantûan hâwi ṭuantu tla hen chun an sinah , " Pu le tla , hi rian hi kan neihnâk asi ti nan theih ,
44019026	hinah Ephesi khua cho silo hen , Asia ram pumpi ding dêng khawm , hi Pawl nih hin , ' Kut hen siam mi pathian tla hi chu pathian asi lo , ' ti hen , mi cherkhet a lêm na le , anna pêk ver rawh asi ti nannih ngelchel khawm nih nan muh hen nan theih .
44019027	Chun , kan rianṭuan min a sia lai ti ṭihnung a kâi . Chu cho silo hen , pathiannu Artemis biakin khawm hi an siar lai lo . Asia ram mi zawzawng leh laikulh mi nih an sawnh tâwn mi hi a rokualnâk a nâu lai ti ṭihnung a kâi asi , " a ti .
44019028	Chun , chubang thu chu an theih kâ hen thungâi an thinrun le , " Ephesi khua ah mi Artemis hi rokual tak asi ! " ti hen an âu .
44019029	Chun , a khua hen anna nawk ver rawh le , Gaia leh Aristarka , Makedonia ram ah mi , Pawl zûltu tla chu an tleih le , a rual hen zauhnuam mun ah an tekpi chiam na .
44019030	Chun , Pawl nih mi zapi lakah lût a tum le , ṭhiruai tla nih an siang lo .
44019031	Chun , Asia ram hotu chem tla lakah zeimaw mi âumawh Pawl hâwi tla an si le , a sinah minung an fial le , zauhnuam mun ah chun lût lo rarâm ding hen an lêm chiam na .
44019032	Chun , anna pûm mi tla chu anna nawk le , mi tam dauh nih anna pûmnâk san khawm an theih loh , churuangah a zeimaw mi thu pakhat hen an âu le , a zeimaw mi thu dang hen an âu .
44019033	Chun , mi zapi lakah zeimaw mi nih Alekzandar mawhlonâk thu sim dân ding chu an sim le , Juda tla nih anih chu mâilei ah an tûl vima . Chun , Alekzandar nih chun a kut hen a zâp le , mi zawzawng sinah chun a mawhlonâk thu sim a tum .
44019034	Sikhawmsele , anih chu Juda mi asi ti an theih kâ hen , dârkar nih tiang thurual tak hen , " Ephesi khua ah mi Artemis hi rokual tak asi ! " ti karo hen an âu .
44019035	Chun , khua ah lasui rîntu nih mi zapi a dâitir ruap na nûnah chun , " Ephesi khua mi le tla , " Artemis rokual tak biakin leh vân thawk hen ruk a tlâ mi kha , Ephesi khua mi tla hi a vêngtu nan si ti âu me theihlotu um ?
44019036	Chun , hi bang thu hi êl kho mi zât asi lo mi chu nan dâisip ding asi , thu dawn lo hen zeikhawm nan ti ding asi lo .
44019037	Hi minung tla nan hawng put na mi hi biakin râwkmang tla an si lêmlo .
44019038	Chun , Demetria leh a hâwi zungthiam tla khawm nih âu lak tal ah thupawi an nei chun , thupawi simnâk in tla chu awng chia asi khateh ; lal ruangrûl khawm an um le , a salh na seh .
44019039	Thildang pawiherh nan nei asi chun pumh tâwnnâk ah an remh lai .
44019040	Tusûn nawktul mi ruangah hin salh ṭihnungkâi hen kan um rawh hi , a phûr umlo hen ; chu hâwi chu asi le , hi pumhnâk san hi zeikhawm kan sim kho awt lo hi , " a ti .
44019041	Chun , chu hâwi thu a sim thluh rawh chun anna pûm mi tla chu a ṭiak tir na rawh .
44020001	Chun nawknâk chu a reh kâ hen Pawl nih ṭhiruai tla a kawhtir le , a fawrh na le , hawlh ṭha hen a ṭhen na le , Makedonia ram ah kal ding hen a suak rawh .
44020002	Chun , thu cherkhet ṭhiruai tla fawrh vima hen chu ram chu a ṭawl thluh le , Akaia ram a tleng rawh .
44020003	Chun , chunah chun thla thum a râu nûnah Siria ram leiah lawng hen a kal awt le , Juda tla nih amah an phiar ruangah Makedonia ram pal pah hen tlung a tum rawh .
44020004	Chun , Purha fapa Sopater Beria khua mi tla , Thesalonika khua mi Aristarka leh Sekunda , Derbe khua mi Gaia , Timothe leh Asia ram ah mi Tukika leh Trophima tla a sinah Asia ram tiang an kal bâk .
44020005	Chubang tla nih chun hawng kan kalpi le , Troas khua ah chun hawng kan ngâk ko .
44020006	Kannih lam chu sang thilnu telhlo ni zawzawng nûnah chun Philipi khua thawk hen chun lawng hen kan kal le , ni nga nûnah Troas khua ah an sinah kan tlung le , chunah chun ni sarih kan châm .
44020007	Chun , ni sarih masachem ah chun sang phel ding hen kanna pûm liauah Pawl nih a thâituan ah kal a tum ruangah an sinah chiamcheriam hen thu a sim ; thanṭim tiang hen thu a sim vima .
44020008	Chun , kardang sâng dauh ah kanna pûmnâk ah chun khâwnvâr cherkhet a um .
44020009	Chun , a min Eutuk tlangvâl pakhat langawtkawt ah a to le , a ngû lemang , Pawl nih thu a sim mi a sâwt ruangah , anih chu ihmu suak a diarh kholo le , in chuanh thum thawk hen a tlâ le , a ruak hen an sar .
44020010	Sikhawmsele , Pawl a va ṭum le , a pawm le a lawh . Anih nih chun , " Lawksawng lah u , " " a nûkri a chat lo rih ! " a ti .
44020011	Chun , Pawl chu a kâi nawlh le , sang chu a phel le , buh a ei . Sâwt tak khuadei tiang hen an sinah thu a ruat , chun chu nûnah chun a kal rawh .
44020012	Chun , tlangvâl chu in leiah dam hen an kalpi le , thungâi an lungngam rawh .
44020013	Chun , kannih lam chu lawng ah kan kal rawh le , Aso khua fûk ding hen lawng hen chun kan suak masa le , chu lakah chun Pawl chu chuantir rih ding kan tum ; anih lam nih chun kê hen kal a tum ruangah chu hâwi hen amah nih a ruat rerêng asi .
44020014	Chun , Aso khua ah hawng kan tawng rawh chun lawng ah kan chuantir le , Mitulini khua kan tleng .
44020015	Chun , chu thawk hen chun lawng hen kan kal nawlh le , a thâituan ah chun Kio tikulh zâwn kan tleng ; chun a thâituan ah Samo tikulh kan pal le , chun a thâituan ah chun Mileti khua kan tleng nawlh .
44020016	Chun , Pawl nih Asia ram ah um sâwt a duh lo ruangah Ephesi khua chu lanh a tum chia rêng asi , tikho asi chun Jerusalem khua ah Pentekost ni tanh a tum le , kal â nam asi .
44020017	Chun , Mileti khua thawk hen chun Ephesi khua ah mi a fial le , kawhmi upa tla a tawng ding hen a sinah a kawhtir .
44020018	Chun , a sinah an hawng tlung rawh chun an sinah , " Asia ka tlâwng tîr ni thawk hen khan nan sinah ka um sung zawzawng ka umzia nan theih ;
44020019	mi tangah dawnh bû hen leh Juda tla nih an hawng ka phiar ruangah mitthli tlâk leh thil hamhkâi ka tlûnah a hawng um mi tuar bû hen Lalpa rian ka ṭuan tâwn kha .
44020020	Kha hâwi hen khan a ṭhatvaknâk thu nan sinah zeikhawm sim ka sûm lo le , mi zatlâng lakah leh in kipah ka nan sîntir na tâwn kha .
44020021	Juda tla leh Greek tla sinah khawm Pathian leiah thinlung lêttirnâk thu leh kan Lalpa Jisu Krist leiah lungnâk thu ka theihtir tâwn kha .
44020022	Chun , theih u , tuhin thinlung ah kal lo kholo hen ka theih ruangah Jerusalem khua ah ka kal awt hi , chunah chun ka lakah thil hawng tlung ding rî ka theih loh .
44020023	Thlarau Thenhlimh nih , ' Phuarnâk leh hamhnâk nih a nan dawng , ' ti hen khuakip ah a hawng ka theihtir tâwn , chubang cho chu ka theih asi .
44020024	Sikhawmsele , ka tekzuamnâk lampi ka mabân lîm ding leh Pathian zângfahnâk Thâwngthâng Ṭha theihtir ding hen , Lalpa Jisu sinah kha bang rianṭuannâk rian ka tawng mi kha ṭuan dih tâ sele ka nungnâk khawm unh tlâk ah ka ruat lo .
44020025	Chun , theih u , nannih zawzawng , Pathian Ram thu phuang vima hen ka sawk lemang tâwnnâk tla nih hin ka mêl nan muh lai lo rawh ti ka theih .
44020026	Churuangah mi zawzawng thisen ah ka buah lo asi ti tusûn ah ka nan theihtir na .
44020027	Pathian ruat zawzawng a ektê hen nan sinah simh kâ sûm lo kha .
44020028	Pathian kawhmi tla amah thisen hen a châwk mi tla chu châwm ding hen nanmah tla leh nan ho na mi tla zawzawng tlûnah a thiamthih u , Thlarau Thenhlimh nih an tlûnah hotu ah a nan siam na asi .
44020029	Ka kal nûnah chingngia râng tla nan lakah a hawng lût lai le , murui tla an zuah lai loh ti ka theih .
44020030	Nan lakah mi ngelchel khawm ṭhiruai le tla nih nan sinah kawptir ding hen thu dang sim hen nan hawng um lai .
44020031	Churuangah ruat tet u ; kum thum thlo mitthli tlâk bû hen , a sûn a zân hen mikip nunsimh ka bâng lo kha , theihkumza u .
44020032	" Tuhin Pathian leh a zângfahnâk thu ah ka nan kiltir na hi , chu nih chun a nan ṭhangtir kho na lai , mi thinlung thenhlimh tla lakah malsawmnâk a nan neitir kho na lai .
44020033	Âu tangka khawm , ngûn tla , nipuan tla ka ngarh dahlo kha .
44020034	Hi kut tla nih hin kei leh ka hâwi tla pawiherh a suah tâwn kha nanmah tak nih nan theih .
44020035	Zeizawng ka ti mi vial zûn ka nan zauhtir na tâwn kha , chubang hâwi hen hamh tak a ṭuan bû hen Lalpa Jisu thu theihkumza bû hen mi chaklo tla nan ṭangpi ding asi ; amah ngelchel nih , " Zeilo lâk lei ngâk hen pêk lei a ṭha dauh , " a ti .
44020036	Chun , chu hâwi thu chu a sim thluh rawh chun a siksidîr le , an ektê hen thla a champi na .
44020037	Chun , an ektê hen an ṭap chiam le , an ir leh Pawl ir tawnh hen anna châwchawk chiam le ,
44020038	a mêl an muh nawlh lo ding mi thu a sim mi chu an ngaihsiatnâk chem asi . Chun , lawng tiang hen amah an thlah rawh .
44021001	Chun , annih tla hen kanna ṭhen le , lawng hen kan kal le , chu nûnah chun ding zar hen Kos tikulh kan tleng le , chun a thâituan ah Rodi tikulkh kan tleng nawlh le , chu thawk hen kan kal vima le , Patara khua kan tleng .
44021002	Chun , Phoiniki ram ah lan ding lawng pakhat kan tawng le , kan kal vima .
44021003	Chun , Kupra tikulh kan muh le , simlei kâng hen kan lanh le , Siria ram leiah kan kal vima . Tura khua ah chun tlâng ah kan suak tâ rih le , chunah chun lawng ah mi thil thiar ding asi .
44021004	Chun , ṭhiruai tla kan hâwl na le , chunah chun ni sarih kan châm . Chun , annih nih chun Thlarau simh hen Pawl sinah Jerusalem khua pal lo ding an ti .
44021005	Sikhawmsele , chubang nûnah chun kan suak le , kan kal rawh . Unau tla nih chun an ektê an nupi fatê tla hen dâilêng tiang hen hawng kan thlah . Chun , tisumsumriat kap ah chun kanna siksidîr le , thla kan cham ta .
44021006	Chun , " Dam tak hen , " kanna ti le , lawng ah chun kan a chuan le , annih lam chu an in leiah an lâwi nawlh rawh .
44021007	Chun , Tura khua mi lawng ah kan kal rawh chun Tolemai khua kan tleng le , unau tla chibai kan bûk na le , an sinah nikhat kan châm .
44021008	Chun , a thâituan ah chun kan suak le , Kaisari khua kan tleng . Chun , Thâwngthâng Ṭha simtu Philip in ah kan lût le , anih chu pasarih tla lakah pakhat kha asi , a sinah kan châm .
44021009	Chu nih chun fanu pali a nei le , nungâk thenhlimh an si le , Pathian thu an sim tâwn .
44021010	Chun , chunah chun ni cherkhet kan châm le , chu liauah chun Judai ram ah mi a min Agaba khuavâng pakhat a hawng .
44021011	Chun , kan sinah a hawng kal le , a kê tla , a kut tla amah nih â phuar le , chun " ' Jerusalem khua ah Juda tla nih hi hâwi hen hi tâisâwm neitu hi an phuar lai le , Phundang tla kut ah an pêk lai , ' Thlarau Thenhlimh nih a ti , " a ti .
44021012	Chun , chubang thu chu kan theih kâ hen kannih leh chu khua mi tla nih chun Pawl chu Jerusalem khua ah kal lo ding hen kan ngiar chiam .
44021013	Chun , Pawl nih a sâng le , " Zeirangah nan ṭap le , nan ka ngaihsia tir ? Lalpa Jisu min ruangah chun Jerusalem khua ah phuar cho tâwk ka ti lo le , thih khawm ka iam asi , " a ti .
44021014	Chun , lêm kho asi lo nûnah chun , " Lalpa thu thu si seh , " kan ti le , kan bâng rawh .
44021015	Chu nûnah chun kan thilri kan timh le , Jerusalem khua ah kan kal .
44021016	Kaisari khua mi ṭhiruai tla âumawh kan sinah an hawng bâk le , annih nih chun a min Nason , ṭhiruai masa murui Kupra tikulh ah mi pakhat kan tlungnâk in ding dâwngpupa chu an put bâk .
44021017	Chun , Jerusalem khua ah kan tlung rawh chun unau tla nih lâwm tak hen hawng ka dawng .
44021018	A thâituan ah chun Pawl le hen Jem va veh ding hen kan kal ; chunah chun kawhmi upa tla zawzawng khawm an um .
44021019	Chun , Pawl nih annih tla chu chibai a bûk thluh na nûnah chun a rianṭuannâk mang hen Pathian nih Phundang tla sinah thil a titir mi vial chu a kipkâwi hen a sim .
44021020	Chun , unau tla nih chun chubang thu chu an theih hen Pathian an chawnglawmh ; chun Pawl sinah , " Unaupa , Juda tla lakah lungtu tla tam zia na muh le , an ektê hen Dân leiah ṭhanem an ngâi asi .
44021021	Chun , nannih Phundang tla lakah Juda um tla zawzawng sinah chun an fa tla fêmtan lo ding leh dân hâwi hen um lo ding ti hen , Mosi Dân mâktâknâk na sîntir na tâwn ti , mi kâ ah na thu hi an theih .
44021022	Zeitin me silai rawh ne ? Na hawng tleng ti an theih awt ko dangâiah .
44021023	Churuangah na sinah kan sim hâwi hen ti le : Thutiam nei mi , mi pali kan sinah an um ;
44021024	chu tla chu kalpi na le , an sinah va a thianh bâk le , an lû an mêt khonâk ding hen an rangah thil hêu rawh . Chun , mi zawzawng nih mi kâ ah na thu an theih mi vial kha thudik asi lo ti an theih lai le , nangmah ngelchel khawm Dân zûl hen rep tak hen na um bâk ti an theih awt asi .
44021025	Phundang tla lakah lungtu tla leikâng thu chu ruk sawnhnâk thil leikângah , sa rawm dît hen thah mi ei leikâng leh pung leikângah anna thliar ding asi ti hen kan rêl le , kan rîn rawh kha , " an ti .
44021026	Chun , a thâituan ah chun Pawl nih mipa tla chu a kalpi na le , an sinah a va a thianh bâk , Pathian Biakin ah chun a lût le , an rangah sa thah chiau ding a pêk na lân lo chu thianhnâk ni an nei awt rih ti , bâwlpu sinah an simhkan .
44021027	Chun , ni sarih chu a tling awt bâiah Asia ram ah Juda tla nih chun Pawl chu Pathian Biakin ah chun an muh le , zapi zawzawng an fawrh na le , anih chu an tleih le , an âu .
44021028	" Israel mi le tla ! " hawng kan bawmh u ! ' ' Hi minung hi ram kipah mi zawzawng sinah Juda tla , Mosi Dân leh hi Pathian Biakin simsiattu kha asi ; chu lo khawm Pathian Biakin ah hin Greek mi tla khawm a lutpi le , hi mun thenhlimh hi a nawmh rawh asi , " an ti .
44021029	( Chu lânah khua ah chun Ephesi khua mi Trophima chu a sinah an muh le , Pawl nih chu minung chu Pathian Biakin ah a lûtpi asi ti hen an ruat asi . )
44021030	Chun , khua tê hen an châng sup le , minung tla chu an tek le , Pathian Biakin ah mi an nûk zek le , in an khâr sawm .
44021031	Chun , anih chu thah an awt liauah chun Jerusalem khua mi anna nawk ti thu chu kawrsen murui hotu lianchem sinah an va thanh .
44021032	Chun , anih nih chun kawrsen tla leh kawrsen hotu tla a kalpi sawm na le , an sinah tek hen an va ṭum le ; chun annih nih chun hotu lianchem leh kawrsen tla chu an muh kâ hen Pawl an vuak mi chu an bâng rawh .
44021033	Chun , hotu lianchem nih chun a hawng naih le , Pawl chu a tleih le , chikchîn panih hen khih ding thu a pêk le , âu me asi , zei se a ti , ti a deih .
44021034	Chun , mi zapi lakah mi khing chu thu khat hen an âu le , mi khing chu thu dang hen an âu ; chun an nawktul ruangah a ti zia a theih lo le , kulh sungah kalpi ding thu a pêk .
44021035	Chun , Pawl nih leilâk a tleng liauah mi zapi an rothawk zia a fâk ruangah kawrsen tla nih anih chu an châwi vima le ;
44021036	mi zawzawng nih veih ko u , " ti hen an âu le , an zûl dutmat .
44021037	Chun , Pawl chu kulh lakah an kalpi awt liauah anih nih chun kawrsen hotu lianchem sinah chun , " Na sinah ah thu kâ khat ka sim kho lai ma ? " a ti . Chun , anih nih chun , Greek hawlh na theih na maw ? " ti hen a deih .
44021038	" Tuan ah , mi tla fawrh hen , mi thah mang tla sâng li ramkaro ah kalpitu tla Aigupta ram ah mi kha na si lo mazei ? " a ti .
44021039	Pawl nih chun Juda mi , Kilikia ram ah Tarsa khua mi ka si , khua salam ah um mi ka si lo , hawng ka zângfah le , mi zawzawng sinah thu hawng ka simtir rawh , " a ti .
44021040	Chun , rem a ti ka hen Pawl chu leilâk ah a dîr le , mi zawzawng dâisipnâk ding hen a kut a zâp ; chun an dâiruap kâ hen Hebrai hawlh hen an sianh :
44022001	Unau le tla , pa le tla , tuah nan sinah ka mawhlonâk thu ka sim awt mi hi ngâinik u , " a ti .
44022002	Chun , Hebrai hawlh hen an sinah thu a sim ti an theih kâ hen an dâiruap ; chun , anih nih chun ,
44022003	Juda mi ka si , Kilikia ram ah Tarsa khua ah suak mi ka si , sikhawmsele hi khua ah hin Gamaliel sinah sîn hen ṭhanglian ka si . Kan thlâktu tla Dân umzia kerme tatak chu sîn tâwn hen um mi ka si , tusûn ah nanmah hâwitê hen , Pathian rangah semse ngâi bâk mi ka si .
44022004	Chun , hi leikâng zûltu tla hi thah ding rê hen ka nehsawh na tâwn le , nunau mipa hen ka phuar tâwn le , rêngin ah ka khumhtir na tâwn .
44022005	Bâwlpu lalchem leh upa tla zawzawng khawm nih chubang thu chu an hawng ka theihpi kho , an sinah mi unau tla rangah pêk ding hen lasui ka tawng le , chun Damaska khua ah um mi vial an rêp na ding hen , phuar bû hen Jerusalem khua ah kalpi na ding hen ka kal kha .
44022006	" Chun , ka kal le , Damaska khua kiang ka tlung rawh chun sûn ah nî sunh liauah , lâkkhat ko ah vân thawk hen chêu fâk tak ka kiangkam a hawng cherh pup .
44022007	Chun , tual ah ka tlû le ka sinah , " Sawl , Sawl , nangnih zeirangah na ka nehsawh ? " ti hen hâu ka theih .
44022008	Chun , kei nih , ' Lalpa âu me na si ? ' ti hen ka sâng . Chun , anih nih chun , ' Nazareth Jisu , na nehsawh mi ka si , ' a ti .
44022009	Chun , ka hâwi tla nih chun chêu chu an muh narêng hen hawng ka sawnhtu hâu lam chu an theih loh .
44022010	Chun , kei nih , ' Lalpa zei me ka ti lai ? ' ka ti . Chun , Lalpa nih chun ka sinah , ' Thawk le , Damaska khua ah lût rawh , thil zawzawng na ti ding hen ruat mi zawng a nan simh lai , ' a ti .
44022011	Chun , chêu rokual ruangah chun khua ka muh kho lo le , ka hâwi tla nih kut hen an hawng ka ruai le , Damaska khua ah ka lût rawh .
44022012	" Chun , mi pakhat Anania , Dân leikângah Pathian sunhsak mi leh Damaska khua ah um mi Juda tla zawzawng nih an zah thlo mi pakhat chu ka sinah a hawng kal le ,
44022013	ka kiangah a dîr le , ka sinah , ' Ka nau Sawl , mitdeinâk nei rawh , ' a hawng ka ti . Chun , chu liau takah chun amah chu ka muh rawh .
44022014	Chun , anih nih chun , ' Kan thlâktu tla Pathian nih a duhzia theihtu a leh mi rep to-aw tak chu muh hen , a hawlhkâ theihtu khawmah a nan ruat rawh .
44022015	Na muh leh na theih mi thu lak khan mi zawzawng sinah amah thu theihpitu na si lai .
44022016	Chun , zeirangah me na um ko ? Thawk le , a baptis le , na sual na ṭâwl thiang ding hen a sinah thlacham rawh , ' hawng ka ti .
44022017	Chun , Jerusalem khua ah hin ka tlung nûnah Pathian Biakin ah thla ka cham liauah , muhnâk nei hen ka um le ,
44022018	chun , ' A nam le , Jerusalem khua mi suak rawh , ka thâwngthâng na sim ding mi chu an lung awt lo hi , ' a hawng ka ti liau ka muh .
44022019	Chun , kei nih ' Lalpa , pumhnâk in kipah a nan lungtu tla zawng chu rêngin ah ka khumh na le , ka vuak na tâwn mi kha an theih ko asi .
44022020	Chun , na thu theihtu Stephen an suah liauah khan kei khawm a kiangah ka dîr le , rem ka ti le , a thahtu tla puan khawm ka kil piak na asi , ' ka ti .
44022021	Chun , anih nih chun , ' Kal rawh , hi thawk hen lât takah Phundang tla sinah ka nan fial dauh lai , ' hawng ka ti rawh , " a ti .
44022022	Chun , chu tiang chu a ngâi le , chun hâu fâk tak hen , " Hi bang hâwi mi hi laikulh thawk hen tlâutir u ; nung tlâk asi lo , " an ti rawh .
44022023	Chun , an âu le , an puan tla an lît le , an lawnh le , valeidip an vawrh le ;
44022024	chun , kawrsen hotu lianchem nih Pawl chu kulh sungah kalpi ding thu a pêk , a tlûnah chu hâwi tluk an âunâk san chu theih ding hen vuak ding a ti .
44022025	Chun , savun ri hen an phuar thluh nûnah Pawl nih a kiangah dîr mi kawrsen zâ hotu sinah , " Rom mi rerêng nan vuak kho ma si , mawhtir rawh mi khawm silo hen ? " a ti .
44022026	Chun , kawrsen zâ hotu nih chun chu chu a theih kâ hen kawrsen hotu lianchem sinah a kal le , " Na thilti ding hi thiamthih râu rawh . Hi minung hi Rom mi asi , " a ti .
44022027	Chun , kawrsen hotu lianchem chu a va kal le , a sinah , " Rom mi na si ma ? hawng ka simh rawh , " a ti . Chun , Pawl nih chun , " Ka si , " a ti .
44022028	Chun , kawrsen hotu lianchem nih chun , " Chu khua mi si ding hen kei lam chu tangka cherkhet ka hêu asi , " a ti le a sâng . Chun , Pawl nih chun , " Kei lam chu Rom mi rerêng ah suak ka si , " a ti .
44022029	Chun , Pawl rangah salh tumtu tla nih chun anih chu an kaltâk rawh ; kawrsen hotu lianchem khawm nih Rom mi asi ti a theih rawh chun a lâu , a phuar ruangah a lâu khun .
44022030	Chun , a thâituan ah chun , Juda tla nih zeiruangah me Pawl an phûm ti theihfiang ding hen kawrsen hotu lianchem nih chun anih chu a sût le , bâwlpu lal tla leh lâirêltu zawzawng tla pumh ding thu a pêk le , Pawl chu a kalpi le , an mâika ah a dîrtir rawh .
44023001	Chun , Pawl nih lâirêltu tla chu a zauh ko na le , " Unau le tla , tusûn tiang hen Pathian mitmuh hen ṭhatnâk lei ka theih mi ti hen ka um tâwn , " a ti .
44023002	Chun , Bâwlpu Lalchem Anania nih chun Pawl kiangah dîr mi tla sinah a kâ ah bengh piak ding thu a pêk .
44023003	Chun , Pawl nih a sinah , " Nang vâm buah ngo pa , Pathian nih a nan bengh dauh lai ; nang Dân hâwi a lâi na ka rêl piak ding hen na to le , Dân lo hâwi hen bengh ding na hawng ka ti asi mu ? " a ti .
44023004	Chun , a kiang ah mi tla nih , " Pathian Bâwlpu Lalchem na fâi mu ? " an ti .
44023005	Chun , Pawl nih , " Unau le tla , Bâwlpu Lalchem asi ti ka theih loh asi ; ' Na unau tla hotu tlûnah thu ṭhalo sim lah , ti hen khawm rîn asi , " a ti .
44023006	Chun , Pawl nih a zeimaw mi chu Sadukai tla , a zeimaw mi chu Farisai tla an si ti a hawng theih hen lâirêltu tla lakah chun a âu le , " Unau le tla , Farisai fapa khawm ka si ; mithi lungumnâk leh thawknawlhnâk thu ah salh hen ka um asi hi , " a ti .
44023007	Chun , chu thu a sim thluh rawh chun Farisai tla leh Sadukai tla anna êl le , anna ṭhen .
44023008	Sadukai tla nih , " Mithi thawknawlhnâk rêng a um lo , vânmifial khawm a um lo ; thlarau khawm a um lo , " an ti tâwn . Farisai tla lam nih chun a kâng thum hen a um asi ti an lung .
44023009	Chun , thungâi anna nawk rawh ; Farisai leiah mi Dân sîntirtu tla zeimaw mi an dîr le , an êl , " Hi minung hi a sualnâk zeikhawm kan theih loh ; thlarau khawm nih vânmifial khawm nih hawng kan sawnh menza khawmsele zei me pawi lai ? " a ti .
44023010	Chun , anna êl dadauh ruangah kawrsen hotu lianchem nih Pawl an dawh dip lai ti a ṭih le , kawrsen tla sinah va kal hen an lakah mi kulh sungah zângrah ko hen kalpi ding a ti .
44023011	Chun , zân ah chun Lalpa chu Pawl kiangah a dîr le , " Lungngam tak hen um rawh , Jerusalem khua ah ka thu na theihtir hâwi ber hen Rom khua khawm na theihtir ding asi , " a ti .
44023012	Chun , nî a suak hen Juda tla chu thu anna rual le , Pawl an thah lân lo chu zeikhawm temlo ding hen siat anna sirh .
44023013	Chu thu lakah phiartu tla chu sâwmli ngâk a tam an si .
44023014	Chun , annih chu bâwlpu lal tla leh upa tla sinah an kal le , " Pawl kan thah lân lo chu zeikhawm temlo ding hen siat kanna sirh ver asi .
44023015	Churuangah nannih nih lâirêltu tla hen a thup hen a thu rep khun a ruat tum hâwi hen nan sinah hawngpi ding hen kawrsen hotu lianchem sinah pheh zâu hen va sim u ; nan kiangah a hawng tlung lânah kannih amah thah ding hen kanna râlring ko , " an ti .
44023016	Sikhawmsele , Pawl farnu fapa nih an bawh mi thu a theih le , kulh sungah chun a lût le , Pawl chu a va simh .
44023017	Chun , Pawl nih chun kawrsen zâ hotu pakhat a kawh le , " Hi tlangvâl hi hotu lianchem sinah kalpi rawh ; a sinah thu zeimawh sim ding a nei asi lai , " a ti .
44023018	Chun , kawrsen hotu lianchem sinah a va kalpi le , " Pawl rêngtlâ nih khan a hawng ka kawh le , hi tlangvâl hi na sinah hawngpi ding hen a hawng ka fial le , na sinah thu zeimawh sim ding a nei asi lai , " a ti .
44023019	Chun , kawrsen hotu lianchem nih chun a kut ah a tleih le , a dangah a kalpi , a thup hen , " Zei me hawng ka simh ding na nei ? " ti hen a deih .
44023020	Chun , anih nih chun " Pawl thu chu rep dauh khun hen na ruat ding hâwi hen a thâituan ah lâirêltu tla sinah kalpi ding hen Juda tla nih deih ding hen rem an ti khap .
44023021	Sikhawmsele , an thu lung lah le , an lakah minung sâwmli ngâk a tam nih an bawh ko le , chubang tla nih chun amah an thah lân lo chu zeikhawm tem lo ding hen siat anna sirh ; tuhin na thu ngâk hen tîm chia zet hen an um ko asi , " a ti .
44023022	Chun , kawrsen hotu lianchem nih chun tlangvâl chu a kîrtir le , " Hi bang thu na hawng ka theihtir mi hi âukhawm simh lah a ti thlir .
44023023	Chun , kawrsen zâ hotu panih a kawh le , " Zân dâr kua ah Kaisari khua tiang kal ding hen kawrsen zanih hen , rang tlûnah chuan murui sâwmsarih hen , fei put mi zanih hen a tîm u , " a ti .
44023024	Chun , Lâirêltu Felik sinah chun him tak hen an tlungtir khonâk ding hen Pawl chuannâk ding hen rang tla timhtuah ding a ti na .
44023025	Chun , hi hâwi hen lasui a rîn le :
44023026	" Klaudia Lusia nih Felik Lâirêltu ṭha chem chibai a bûk .
44023027	Hi minung hi Juda tla nih an tleih le , an thah awt liauah an sinah kawrsen tla ka kalpi na le , Rom mi asi ti ka theih le , ruang ka suah rawh .
44023028	Chun , an phiarnâk san theih ka duh le , lâirêltu tla sinah ka kalpi le ,
44023029	chun an dân thu zei lakah mawh an phiar asi ti ka theih le , sikhawmsele an phiarnâk thu lakah thihnâk leh phuarnâk phah rê ding hen zeikhawm ka theih loh .
44023030	Chun , Juda tla nih amah an bawh ti , mi nih an hawng ka simh kâ hen na sinah amah hi ka hawng fial sawm rawh asi , a phiartu tla khawm a tlûnah thupawi an nei mi vial na mâika ah sim ding hen thu ka pêk na , " ti hen .
44023031	Chun , kawrsen tla nih chun a thupêk hâwi hen chun Pawl chu , chu zân ah an kalpi le , Amtipatris khua an tlengpi .
44023032	Chun , a thâituan ah chun rang tlûn chuan mi tla chu a sinah kal vima ding hen an kaltâk na , kulh sungah chun an kîr nawlh rawh .
44023033	Chun , annih chu Kaisari khua chu an tleng le , Lâirêltu sinah lasui chu an pêk le , Pawl khawm a mâika ah an dîrtir .
44023034	Chun , Lâirêltu nih lasui a rêl thluh rawh chun Pawl umnâk ram a deih . Chun , Kilikia ram ah mi asi ti a theih kâ hen ,
44023035	" An phiartu tla khawm chu an hawng tleng tikah na thunawk chu ka ruat lai , " a ti . Chun , Herod in ah vêng ding thu a pêk .
44024001	Chun , a ni nga nâk ah Bâwlpu Lalchem Anania a hawng tleng le , upa âumawh tla hen , a min Tertulla thusim thiam pakhat hen ; chun , Pawl tlûnah thupawi chu Lâirêltu Felik sinah an sim .
44024002	Chun , Pawl chu an kawh nûnah chun Tertulla nih chun amah phiar a dawmh :
44024003	" Felik ṭha chem , nangmah zârah thungâi kan lungngam ruangah leh na zauhkhenhnâk ruangah hi phun tla hi sual tla ṭha tak hen khap hen a um tâwn ruangah , zei mun zawngah lungâwi tak hen kanna lâwm tâwn .
44024004	Sikhawmsele , na rangah nengtawr kâi tuk si ding ka duh lo le , na nunnêmnâk hen thu kâ khat lam chu na hawng ka ngâi piak ding hen ka nan ngiar asi .
44024005	Hi minung hi mi huatkâi tak , laikulh ah Juda murui zawzawng nawktirtu leh Nazaret murui tla lakah an lupû chem pakhat asi ti kan theih le ;
44024006	Pathian Biakin nawmh ding a tum le , churuangah kan tleih asi ; kan dân hâwi hen a lâi kan rêl ding asi .
44024007	Sikhawmsele , kawrsen hotu Lusia nih kan kut thawk hen zâng hen a lâk le , phiartu tla chu na mâika ah hawng ding hen thu a pêk .
44024008	Nangmah ngelchel nih salh hen kan phiarnâk thil zawzawng hi amah lakah na theih kho lai , " a ti .
44024009	Chun , Juda tla khawm nih chun , " Chubang thu chu chu hâwi asi , " ti hen an bawppi bâk .
44024010	Chun , Lâirêltu nih chun thu sim ding hen Pawl chu a simh kâ hen Pawl nih chun : " Nang kum tamtak hi phun tla lâirêl piaktu na si ti ka theih ruangah lâwm tak hen ka mawhlonâk thu ka sim awt , " a ti .
44024011	Jerusalem khua ah Pathian sawnh ding hen ka kalnâk thawk hen ni leinih lêm asi lai lo rih ti na theih ko lai .
44024012	Pathian Biakin khawmah , pumhnâk in khawmah , khua khawmah âukhawm ka êl na mi leh mi zapi ka fawrh mi annih nih an ka muh lo .
44024013	Tu khawmah an ka phiarnâk thu hi nangmah theih ah a bul an zâwt kho lai loh .
44024014	Sikhawmsele , hi thu hi na sinah ka phuang lai , ' murui dang , ' an ti mi leikâng dân hâwi hen hawng kan thlâktu tla Pathian ka sawnh tâwn -- Dân leh khuavâng tla lasuibu ah rîn mi zawzawng lung hen .
44024015	Chun , mi rep tla leh replo tla thawknawlhnâk a um lai ti Pathian leiah ka lungum le , hi bang tla khawm nih hin chubang tla chu an lung bâk .
44024016	Churuangah chun Pathian leikângah leh minung leikâng khawmah thinlung sual lo ding ko hi kil kumza ka tum tâwn asi .
44024017	Chun , kum tamtak nûnah hin ka phun tla sinah thil pêk ding leh sa thah ding put hen ka kal .
44024018	Chun , chubang thil ka pêk liauah chun mi zapi tello hen , a chaihtul hen Pathian Biakin ah thenhlimh hen an hawng ka muh .
44024019	Sikhawmsele , chunah chun Asia ram ah mi âumawh an um kha , chubang tla nih chun ka tlûnah thu an nei chun hin ah hin na mâika ah um hen an hawng ka phiar ding asi .
44024020	Asi lo leh , hi bang mi ngelchel nih hin lâirêltu mâika ah ka dîr liauah ka sual mi zei me an muh sim na seh ,
44024021	hi thu kâ khat ruangah hin asi lêm lo chun an lakah dîr hen , " Mithi thawknawlhnâk thu lakah tusûn ah hin nan mâika ah salh hen ka um asi , ' ka ti kha , " a ti le a sâng .
44024022	Chun , Felik nih chun Thu umdân chu a theihfiang dauh ruangah " Kawrsen hotu lianchem Lusia chu a hawng tleng tikah nan thu chu ka thlûk lai , " ti hen a siah rawh .
44024023	Chun , dâwt dauh hen a hâwi le nih rian an ṭuan piak mi khap lo hen vêngtir ding hen kawrsen zâ hotu sinah thu a pêk .
44024024	Chun , ni zeimaw zat nûnah Felik chu a nupi Drusila , Juda nunau hen an hawng . Pawl chu a kawhtir le , Krist Jisu lungnâk thu chu a ngâi .
44024025	Chun , Pawl nih chun repnâk thu tla , sûmnâk thu tla , lâirêlnâk hawng um ding mi thu tla chiamcheriam hen a sim liauah Felik chu thungâi a lâu le , " Kal ko rih , a dêngkhâwng tik zawngah ka nan kawh lai , " a ti .
44024026	Pawl nih tangka a pêk ding a lungum le , churuangah chun zinh dauh hen a kawh le , a sawnh tâwn asi .
44024027	Sikhawmsele , kum nih nûnah Porkia Festa nih Felik chu a thleng rawh , chun Felik nih chun Juda tla lakah min ṭhat a duh le , Pawl chu phuar chia hen a mâk rawh .
44025001	Chun , Festa nih chun ram chu a awp rawh le ; chun , ni thum nûnah Kaisari khua thawk hen Jerusalem khua ah a va kal .
44025002	Chun , bâwlpu lal tla leh Juda upa tla nih chun a sinah Pawl thâwngthâng chu a sia leikâng an theihtir .
44025003	Jerusalem khua ah Pawl hawng kalpi ding hen zângfahnâk Festa rangah an deih chiam le , lampi ah bawh hen thah an tum .
44025004	Sikhawmsele , Festa nih chun , " Pawl chu Kaisari khua ah an vêng ko le , kei khawm sâwtlo tê ah ka tlung awt .
44025005	Churuangah chu minung nih sualnâk a ti chun nan lakah hotu tla hawng ka zûl na sele , phiar u seh , " a ti le a sâng .
44025006	Chun , Festa chu an lakah ni riat mawh ni râ lêm a châm lo le , Kaisari khua ah a tlung nawlh rawh . Chun , a thâituan ah chun lâirêlnâk tophah ah a to le , Pawl chu hawngpi ding hen thu a pêk .
44025007	Chun , Pawl chu a hawng tleng rawh chun Jerusalem khua thawk hen an hawng kal mi Juda tla chu a kiangah an dîr le , a tlûnah thupawi cherkhet rit tak an sim le , a thu phûr chu an sût kho lêm lo .
44025008	Pawl nih chun a mawhlonâk thu a sim le , " Juda tla Dân tlûnah , Pathian Biakin thu lakah Kaisar tlûn khawmah thil rerêng ka sual loh , " a ti .
44025009	Sikhawmsele , Festa nih chun Juda tla lakah min ṭhat a duh le , Pawl sinah chun , " Jerusalem khua ah va kal le , khinah ka mâika ah hi bang thu hi ruat ding na duh ma ? " a ti le a sâng .
44025010	Pawl lam nih chun , " Kaisar lâirêlnâk tophah mâika ah lâi na ka rêl ding lakah ka dîr mi hi ; Juda tla tlûnah thil zeikhawm ka sual lo , nang khawm nih chu chu thungâi na theihfiang .
44025011	Misual ka si hen thihnâk phah rê hen thil ka ti asi chun thih khawm ka êl loh . Sikhawmsele , hi bang an hawng ka phiarnâk thu hi a phûr zeikhawm a um lo chun âukhawm nih an sinah an hawng ka pêk kho lai loh . Kaisar sinah ka tlunh lai , " a ti .
44025012	Chun , Festa nih chun lâirêlpitu tla a sawnh thluh rawh chun , " Kaisar sinah tlunh na tum chun , Kaisar sinah na kal ko lai ma chu , " ti hen a sâng .
44025013	Chun , ni zeimaw zat nûnah chun lalchem Agripa leh Berniki chu Kaisar khua ah an hawng tlung le , Festa chibai an bûk .
44025014	Chun , ni cherkhet an châm ruangah Festa nih chun Pawl thunawk chu lalchem sinah chun a sim le :
44025015	" Felik nih khan mitâng âumawh a mâk le , Jerusalem khua ah ka um liauah khan bâwlpu lal tla leh Juda upa tla nih a thâwngthâng an hawng ka simh le , mawhtir ding hen an ngiar .
44025016	Chun , kei nih an sinah , ' An phiar mi leh a phiartu tla chu anna tawng le , an phiarnâk lakah a mawhlonâk thu simnâk a remkâng â tawng lân lo chu mi rerêng rêp ding leh salh hi Rom khua mi dân asi lo , ' ti hen ka sâng .
44025017	Chun , hinah an hawng tlung rawh chun sâwt chiam lo hen a thâituan ah chun lâirêlnâk tophah ah ka to le , chu minung chu hawngpi ding hen thu ka pêk .
44025018	Chun , a phiartu tla an dîr liauah ka ruat tluk hen a tlûnah a sualnâk thupawi zeikhawm an sim kho lo .
44025019	An phung-leh-lam dân tla leh Jisu , mi pakhat thi rawh mi , Pawl nih chun ' A nung nawlh asi , ' ti hen a sim le , chu hâwi ruangah a tlûnah thunawk tla an nei asi dauh .
44025020	Chun , kei nih chubang thu tla chu ruat ding châng rêng ka theih lo le , Jerusalem khua ah kal hen , khinah chubang thu ruat ding a duh leh duhlo ka deih .
44025021	Sikhawmsele , Pawl nih chun lalchem lâirêl piak a ngiar dauh le , churuangah Kaisar sinah ka kaltir kho lân lo chu vêng ding hen thu ka pêk , " a ti .
44025022	Chun , Agripa nih chun Festa sinah chun , " Kei khawm chu minung thusim chu ngâi ka duh tâwn asi , " a ti . Chun , Festa nih chun , " Thâi ah a thusim na ngâi bâk lai , " a ti .
44025023	Chun , a thâituan ah chun Agripa leh Berniki chu rokual tak hen an hawng kal le , thusimnâk in ah an lût le , kawrsen hotu lian tla hen leh khua ah mi ṭha dadauh tla hen ; chun , Festa thu hen Pawl chu in sungah an hawngpi rawh .
44025024	Chun , Festa nih chun , " Lalchem Agripa leh hinah kan lakah um zawzawng tla : Hi minung nan muh mi hi asi a thâwngthâng Juda tla zawzawng leh Jerusalem mi tla nih ka sinah phiarnâk an hawng tlunh mi kha . Chun , an ektê hen nung tlâk asi lo ti hen an âu chiam .
44025025	Sikhawmsele , a thihnâk khawp rê hen zeikhawm a ti lo ti ka theih le , chun , amah nih lalchem sinah tlunh a tum ruangah fial ka tum asi .
44025026	Sikhawmsele , a thu a bul leh pâr zeikhawm ka lalchem sinah rîn ding ka theih loh . Churuangah nan mâika ah ka hawng kalpi hi , Lalchem Agripa , nangmah mâika ah hawng kalpi dauh ka si , salh thluh nûnah zeimaw tal rîn ding ka nei khonâk ding hen .
44025027	Mitâng lalchem sinah fial hen a tlûnah an phiarnâk thu theihtir lo chu âtkâi tak asi , " a ti .
44026001	Chun , Agripa nih Pawl sinah chun , " Na mawhlonâk thu na sim kho , " a ti . Chun , Pawl nih a kut a phar le , a mawhlonâk thu a sim :
44026002	" Lalchem Agripa ! Juda tla nih an hawng ka phiarnâk zawzawng kha ka mawhlonâk thu tusûn ah hin na mâika ah ka sim awt ruangah lâwm hen ka theih .
44026003	Hi hi ka lâwmnâk chem asi ; Juda tla lakah dân leh thunawk zawzawng lakah na fing thlo ruangah ; churuangah zângfahtê hen na hawng ka ngâi piak ding hen kan ngiar asi .
44026004	" A tîrah ka ngâksia liau thawk hen ka phun tla lakah leh Jerusalem khua ah ka umdân tla kha Juda tla zawzawng nih an theih .
44026005	A tîr thawk hen ka thâwngthâng an theih , kha hâwi hen kan phung-leh-lam kermê chem dân hâwi vima hen Farisai ah ka um kha , an duh chun an hawng ka simpi kho asi .
44026006	Chun , Pathian nih kan thlâktu tla sinah thu a tiamnâk lakah lungngamnâk thu lakah hin tuah lâirêl piak hen ka dîr hi ,
44026007	chu thutiam chu ka phun leinih nih a sûn a zân hen Pathian rian ṭhanemngâi tak a ṭuan hen tawng ding an lungum tâwn . Aw Lalchem , chubang lungumnâk thu ruangah chun Juda tla nih an hawng ka phiar asi hi !
44026008	Pathian nih mithi tla a thawh ti hi zeirangah me lung tlâklo hen nan ruat ?
44026009	" Kei khawm nih Nazaret Jisu min kalhkâng hen thil cherkhet ti sele ṭha hen ka theih tâwn .
44026010	Chu hâwi chu Jerusalem khua ah ka va ti tâwn le , chun , bâwlpu lal tla sinah thawk hen thu ka tawng le , mi thenhlimh tla lakah mi cherkhet rêngin ah ka khumh tawn ; chun an thah liauah thah rem ti leikângah ka ṭang tâwn .
44026011	Chun , pumhnâk in kipah simsiat a an umnâk ding hen ka rêp vima na le , chun an tlûnah thungâi ka rât hen ramdang mi khua tiang khawm ka nehsawh na tâwn .
44026012	" Chu hâwi ti ding hen bâwlpu lal tla thawk hen thuneihnâk thupêknâk tla lasui put hen Damaska khua ah ka kal .
44026013	Aw Lalchem , ka kal liauah nî sûn liau chirah vân thawk hen chêu zeimawh nî ngâk hen chêu dauh , keimah leh ka kalpi mi tla kiangah chêu ka muh .
44026014	Chun , kan ektê hen tual ah kan tlû le , Hebrai hawlh hen , Sawl , Sawl ! Nangnih zerangah na ka nehsawh ? Sunhnâk fungkhenh na rangah a fâk , hawng ka ti mi hâu ka theih .
44026015	Chun , kei nih , ' Lalpa âu me na si ? ' ka ti . Chun , Lalpa nih chun , ' Jisu na nehsawh mi chu ka si ;
44026016	sikhawmsele , thawk le dîr rawh ; hi bang na thil muh tla leh na sinah ka langhnâk ding thil tla chu rianṭuan lakah leh theihtu ah a nan siam ding hen na sinah ka hawng a langh asi .
44026017	Mi zawzawng leh Phundang tla kut lakah ka nan hum lai ;
44026018	an mit deitir ding hen an sianha ka nan fial hi , chun mûi chu chêu leiah an hawng hertâk lai le , Setan thuneihnâk chu Pathian leiah an hertâk lai , sual ngaihzia thiamnâk an tawngnâk ding leh an hawng ka lung ruangah thenhlimh rawh mi le tla lakah ro anna ting khonâk ding hen , ' " a ti .
44026019	" Churuangah , Lalchem Agripa , vân ah thawk hen muhnâk ka nei mi chu ka êl lo le ,
44026020	a tîrah Damaska khua mi tla sinah , chu nûnah chun Jerusalem khua mi tla sinah , Juda ram kip mi tla sinah , Phundang tla sinah khawm rim min put tlâk hen thilti , rim hen , Pathian leiah anna hernâk ding hen ka sim dauh tâwn asi .
44026021	Churuang chun asi , Juda tla nih chun Pathian Biakin ah an hawng ka tleih le , thah an hawng ka tum asi .
44026022	Sikhawmsele , Pathian sinah thawk hen ṭangpinâk ka tawng ruangah tusûn tiang hen nâuta leh mi lian tla sinah thu theihtir hen ka um ko rih le , khuavâng tla leh Mosi nih thil hawng tlung ding mi an sim mi thu cho lo chu thudang ka sim lo .
44026023	Kha hâwi hen Mesia nih hamhnâk a tuar ding leh mithi lakah mi a thawknawlh masachem ding asi ti mi zawzawng sinah leh Phundang tla sinah khawm chêu muhtirtu asi lai , an ti mi thu kha , " a ti .
44026024	Chun , chu hâwi hen a mawhlonâk thu Pawl nih a sim liauah Festa nih chun hâu fak tak hen , " Pawl ! Na â asi , na sîn tamnâk nih a nan âttir asi hi ! " a ti .
44026025	Sikhawmsele , Pawl nih chun , Festa ṭha chem ka â lo ; thudik tak leh thufing tak ka sim dauh asi hi .
44026026	Hi bang thu hi lalchem nih a theih asi , a sin khawmah ṭihlo hen ka sim asi ; hi bang thil hi a sinah zeikhawm thuh pheh lo hen dik tak hen ka theih ; hi bang hi in kî ah sim asi lo .
44026027	Lalchem Agripa , khuavâng tla thu na lung ma ? Na lung ti ka theih , " a ti .
44026028	Chun , Agripa nih chun Pawl sinah , " Sâwtlotê ah lêm hen Kristian ah siam na hawng ka tum asi hi ! " a ti .
44026029	Chun , Pawl nih chun , " Sâwt seh sâwt lah seh , nangmah cho ka ti lo , tusûn ka thu theihtu zawzawng khawm hi keimah hâwi a um ding hen Pathian sinah ka deih asi , rêng lam chu khimh lo hen , " a ti .
44026030	Chun , lalchem , governor , Berniki leh an sinah to mi tla hen chun an thawk le ;
44026031	chun , a dang hen an kal le , anna sâwn le , " Hi minung nih hin thihnâk leh rêng khimhnâk ding rê hen thil zeikhawm a ti lo ma hi a , " a ti .
44026032	Chun , Agripa nih Festa sinah , " Hi minung nih hin Kaisar sinah tlunh ding tiamh lah sele chu a suak ko ding mi , " a ti .
44027001	Chun , Itali leiah lawng ah kal ding hen thu an thlûk kâ hen , Pawl leh rêngtlâ dang âumawh chu Rom kawrsen zâ hotu , Lalchem an ti mi lak mi Julius sinah an ap .
44027002	Chun , Andramitiam khua lawng , Asia tisumsumriat kap khua tla pal ding hen chun kan a chuan le , tisumsumriat ah kan kal rawh . Makedonia ram ah mi Aristarka , Thesalonika khua thawk hen mi kan sinah a um .
44027003	Chun , a thâituan ah Sidon khua kan pal . Julius nih chun Pawl thungâi a sunhsak le , a panhtir ding hen a hâwi tla sinah a tâwitir .
44027004	Chun , chu thawk hen tisumsumriat kan kal nawlh le , a mahlo leiah hawng kan ranh ruangah Kupra tikulh , thli theihlonâk leiah kan tek .
44027005	Chun , Kilikia ram leh Pamphulia ram naih tisumsumriat kan lanh nûnah Lukia ram ah Mura khua kan tleng .
44027006	Chunah chun kawrsen zâ hotu nih chun Alekzandria lawng Itali ram pal ding mi chu a tawng le , chu lakah chun hawng kan chuantir .
44027007	Ni sâwt tak dusah hen kan kal le , Nidos khua zâwn harsa tak hen kan tlung rarâm le , thli nih hawng kan khirh ruangah Salmoni rîlah Kret tikulh phenh ah thli theihlonâk leiah kan tek le ;
44027008	chun , har tak hen vakap rîl vima ah kan kal le , likâwlneng dawh an ti mi mun chu kan tleng rawh ; chu kiangah chun Lase khua a um .
44027009	Chun , ni cherkhet a vei rawh ruangah leh lawng ah kal ṭihnung a kâi ruangah , Buh Ngei Ni chu a lanh rawh asi . Pawl nih chun a simhfâi na le :
44027010	an sinah " Pu le tla , lawng ah tuah kal hi râwknâk leh veihnâk fâk tak a tlung awt ti ka theih , thil leh lawng cho ka ti lo le , kanmah tla khawm ka ti asi , " a ti .
44027011	Sikhawmsele , kawrsen zâ hotu nih chun Pawl thusim ngâk hen lawngpu leh lawng neitu thu a lung dauh .
44027012	Chun , busik tuarnâk ding hen likâwlneng chu â rem lo ruangah mi tam dauh nih chu thawk hen tisumsumriat ah kal hen , Phoiniki khua tlung rarâm hen , chunah busik tuar ding thu an thlûk . Phoiniki khua chu Kret tikulh likâwlneng pakhat asi , mar sak leh sim sak hawi kâng asi .
44027013	Chun , sim thli chu duhsah hen a lêng rawh chun an duhzia an tawng mawh an ti le , thîr cha-âi chu an nûk le , Kret tikulh kap lei hen an rial vima .
44027014	Sikhawmsele , sâwtlotê nûnah tikulh lei thawk hen chun thli fâk tak a hawng râng rawh le , chu thli chu ' Eurokuilo ' an ti .
44027015	Chun , lawng chu a hawng nam le , thli leiah a hawi kholo kâ hen kan thlah rawh le , hawng kan ranh chiam ko rawh .
44027016	Chun , a min Kauda tikulh metê phên ah thli theihlonâk ah kan tek le , har tak hen lawnglêng kan hum kho râm .
44027017	Chun , lawng chu an nûk zawk nûnah rirual tla hen lawng chu an khih le , Surti leiah ranh an ṭih le , puan zârnâk zeizawng an thlûk le , thli nih hawng kan ranh ko rawh .
44027018	Chun , a thâituan ah titlingtlawk nih hawng kan lawh chiam rawh ruangah chun lawng ah mi thil chu tî lakah lawnh an dawmh rawh .
44027019	Chun , a thâituan ah anmah kut ngelchel hen lawng mi thil-le-rî an lawnh nawlh rawh .
44027020	Chun , ni sâwt tak , nî khawm ârfi khawm a lang lo le , thlipi fâk tak nih hawng kan vuak le , dam ding rerêng kanna ruat lo rawh .
44027021	Chun , buh ei lo hen sâwt tak an um nûnah Pawl chu an lakah a dîr le , " Pu le tla , Kret tikulh ah khan sût lo hen ka thu kha lung ule , hi bang râwknâk leh siatnâk hi a tlung lo ding mi .
44027022	Sikhawmsele , tu khawm hin lungngam tak hen um ding hen ka nan fawrh na ; nan lakah âukhawm nih nan lû nan lauh lai loh , lawng lam chu a tlâu awt asi .
44027023	A tâ ka si le , ka sawnh tâwn mi Pathian vânmifial pakhat tuzân ah hin ka kiang ah a hawng dîr le , ka sinah ,
44027024	' Pawl ṭih lah , Kaisar mâika ah na dîr ding asi ; chun , ngâinik , lawng lakah na sinah kal mi zawzawng tla khawm Pathian nih a nan pêk , ' hawng ka ti asi .
44027025	Churuangah , Pu le tla , lungngam tak hen um u ; Pathian ka lung , hawng ka simh hâwi vima hen a um awt asi .
44027026	Sikhawmsele , tikulh a zei ah mawh hawng kan ranh ding asi , " a ti .
44027027	Chun , Andria tisumsumriat thli nih khatlei khatlei ah hawng kan ranh le , zân leili a tling zân ah chun thanṭim ah mawh tlung awt hen anna theih .
44027028	Chun , tî thûk zia an tah le , lam kul hen an theih ; chun , sâwtlotê ah an tah nawlh le , lam leinga hen an theih .
44027029	Chun , lawng taw leiah thîr cha-âi pali an thlâk le , chu lo chun lungruk nâwngah hawng kan ranh lebang lai ti an ṭih ; chun thungâi khuadei an mawhlah .
44027030	Chun , lawng ah mi tla nih chun lawng lû leiah thîr cha-âi thlâk ding hâwi hen a perpet na le , lawnglêng chu tisumsumriat ah an thlâk le , lawng chu tektâk an tum .
44027031	Chu liauah Pawl nih chun kawrsen zâ hotu leh kawrsen tla sinah chun , " Hi bang tla hi lawng ah an um ko lo chun an him lai loh , " a ti .
44027032	Chun , kawrsen tla nih chun lawnglêng ri tla an sah le , an thlah rawh .
44027033	Chun , khuadei awt bâiah chun Pawl nih mi zawzawng chu buh ei ding hen a fial na le , " Tusûn hi ni leili asi rawh , zeikhawm ei lo hen nan ngâk le , nan ngei lemang asi .
44027034	Churuangah buh ei ding hen ka nan fial na asi ; nan damnâk ding asi , nan lû lakah mi sam zâi pakhat khawm a tlâu lai loh , " a ti .
44027035	Chun , chu thu chu a sim thluh rawh chun sang a lâk le , mi zawzawng mâika ah chun Pathian sinah lâwmthu a sim le , a ei rawh .
44027036	Chun , annih khawm lungngam tak hen an um le , buh an ei bâk rawh .
44027037	Chun , lawng ah mi chu kan ektê hen 276 kan si .
44027038	Chun , an khawp rawh chun fâng chu tisumsumriat ah an lawnh le , lawng chu an zângtir rawh .
44027039	Chun , nî a hawng suak rawh chun tlâng chu zei ram me asi ti an theih loh ; sikhawmsele zei likâwlneng mawh seppho an muh le , chu tlûnah chun lawng kaltir ding an tum .
44027040	Chun , thîr cha-âi rêngnâk chu an sah le , tisumsumriat ah an mâk le ; churawhchun , a hernâk phuarnâk tla chu an sût le , mâilei puanzâr chu thli sêm kâng tlûnlei ah an sangh le , seppho chu an fûk rawh .
44027041	Sikhawmsele , tizangrual panih â tawngnâk ah kan lût sut le , lawng chu tual an suttir rawh ; chun , lawng lû lei chu a tâng thlir le , changh kholo hen a um ko le , a taw lei lam chu tikîr a fâk ruangah kuai â dawmh rawh .
44027042	Chun , kawrsen tla nih rêngtlâ tla chu thah ding hen anna thluk le , chu lo chun anna liau lai le , an tek lai ti an ṭih .
44027043	Sikhawmsele , kawrsen zâ hotu nih Pawl rangah hum ding a duh le , an thiltum chu a khap na ; tiliau thiam vial tisumsumriat ah khâwk hen tlâng lei kâi masa ding leh midang chu a zeimaw mi thing phel tlûn tla ah ,
44027044	a zeimaw mi lawng kuai mi thing phel tlûn leh thil-lê-rî tlûn tla ah kâi ding hen thu a pêk . Chu hâwi chun an ektê hen tlâng ah him tak hen an kâi ver .
44028001	Chun , kan kâi nûnah chun tikulh min chu Malta asi ti kan theih rawh .
44028002	Chun , phun dang tla nih thungâi hawng kan zângfah ; ruah a sûr ruangah leh a dâi ruangah mei an tih le , kan ektê hen hawng kan lawmh .
44028003	Chun , Pawl nih chun thing têl khat a khawmh le , mei a tih le , a lîn ruangah rûl a hawng suak le , a kut ah a chuk le â thlâi ko .
44028004	Chun , phun dang tla nih chun a kut ah rûl â thlâi ko mi chu an muh le , " Hi minung hi , mi thahtu asi ngelchel lai , tisumsumriat thawk hen tek khawmsele phû lamtu nih chun nung ding hen rem a ti lo si lai , " an ti .
44028005	Sikhawmsele , anih nih chun rûl chu mei lakah a thing bawk le , zeikhawm â ti lo .
44028006	Annih nih chun phing ding hen mawh lakkhat ko ah thi hen tlû sawm ding hen an ruat le ; chun sâwt ual an zauh ko le , zeikhawm â ti lo ti an theih rawh chun an thinlung an dang nawlh le , " pathian pakhat asi hi , " an ti .
44028007	Chun , chu mun kiang chu tikulh ah lalchem a min Publias mun a um ; chu nih chun hawng kan lawmh le ; ni thum lâwm tak hen hawng kan tlungtir .
44028008	Chun , Publias pa damlo leh nal kal hen a it ko ; chun Pawl chu a sinah a kal le , a tlûnah a kut a thâng le , thla a cham piak le , a dam rawh .
44028009	Chu thluh chun , chu tikulh ah mi a dang nganfâk nei mi vial an hawng kal le , a damh na .
44028010	Chu ni tla ah chun thungâi hawng kan chawnglawmh le , kan kal awt rawh chun thilpêk cherkhet leh kan thil herh tla lawng ah hawng kan siah piak .
44028011	Chun , thla thum nûnah a min " Pathian Phîr tla , " ti mi Alekzandria khua lawng , busik ah tikulh ah a um rawh .
44028012	Chun , Surekus khua kan pal le , chunah chun ni thum kan châm .
44028013	Chu thawk hen kanna hêl le , Reziam khua kan tleng le , chun ni khat nûnah simlei thli a râng le , a thâituan ah Puteoli ah kan tleng nawlh le ,
44028014	chunah chun lungtu tla kan muh le , an sinah ni sarih châm ding hen hawng kan thloh le , chu hâwi chun Rom khua leiah kan kal vima rawh .
44028015	Chun , unau tla nih kan thâwngthâng an theih kâ hen chu thawk chun Apius sumtuah leh khual tlungnâk in pathumnâk ah hawng kan dawng ding hen an hawng kal le ; Pawl nih chu minung tla chu a muh na rawh chun Pathian sinah lâwmthu a sim le , a lungngam rawh .
44028016	Chun , Rom khua ah kan lût rawh chun Pawl chu a vêngtu kawrsen sinah amah cho um ding an siang .
44028017	Chun , ni thum nûnah Pawl nih chun Juda tla hotu dauh vial a pumh na le ; chun an hawng a pûm le , an sinah , " Ka unau Israel le tla , mi zawzawng leh kan thlâktu dân lakah ka ti lo khawmah Jerusalem khua thawk hen Rom mi tla kut ah an hawng ka tângtir asi .
44028018	Chun , annih nih chun an hawng ka salh thluh rawh chun thihnâk khawp rê ka tlûnah zeikhawm a um lo ruangah thlah an hawng ka tum .
44028019	Sikhawmsele , Juda tla nih chu chu an êl ruangah Kaisar sinah tlunh lo kho ka si lo rawh le , sikhawmsele ka phun tla phiarnâk nei hen ka ti mi asi lo .
44028020	Chubang leikângah chun nanmah muh ding hen ka nan kawh na asi ; Israel tla lungumnâk ka bawppi ruangah hi chikchîn hi khih ka si , " a ti .
44028021	Chun , annih nih chun a sinah , " Na thâwngthâng Judai ram thawk hen lasuikuat kan muh lêm lo , unau tla âukhawm nih hinah hawng kal hen na lakah thupawi zeizawng an phuang lo , sim khawm an sim lo .
44028022	Khawmsele , hi murui hi ram kipah simsiat an si le , nangnih zeitin na ngaih , theih kan duh , " an ti .
44028023	Chun , ni an tiamh le , chu ni chun a tlungnâk in ah mi tamtak an hawng kal le , zîngtê thawk hen zânlei tiang an sinah chu thu chu a simhfiang le , Pathian Ram thu a theihtir na le , Mosi Dân lasuibu thu leh khuavâng tla lasuibu thu hen Jisu leiah anmah tla a lêm tlawtlawt na .
44028024	Chun , a zeimaw mi nih a thusim chu an lung le , a zeimaw mi nih an lung lo .
44028025	Chun , anna remlo rawh le , Pawl nih thu kâ khat a sim thluh ah chun an suak rawh . A thusim chu hi hi asi : " Thlaraau Thenhlimh nih khuavâng Isai kâ ah nan thlâktu tla sinah a sim mi kha a dik thlo asi .
44028026	' Hi phun tla sinah hin va kal le , sim rawh : Nâ hen chun nan theih narêng hen a ngaihtawnh dân lam chu nan theih rîlmâl lai loh ; muh lam chu nan muh narêng hen theih lam chu nan theih lai loh .
44028027	Hi phun thinlung hi a mawlâwt le , an nâ tla a ngawng dauh le , an mit khawm an sîm le , chu lo chun an mit hen an muh lai le , an nâ hen an theih lai le , an thinlung hen an theihthiam lai le , anna her nawlh lai le , chun kei nih ka damh na lebang lai , ' a ti ruangah .
44028028	" Chun , Pathian ruangsuahnâk thu hi Phundang tla sinah kuat asi ti theih u , annih lam nih chun ngâi khawm an ngâi lai , " a ti .
44028029	Chun hi bang thu tla hi a sim thluh nûnah Juda tla chu an kal ving le , anmah leh anmah anna êl .
44028030	Chun , Pawl chu kum nih pumpial amah in lâng lakah a um le , a sinah lût mi zawng a lâwmlût na tâwn .
44028031	Anih nih chun Pathian ram thu ah leh Lal Jisu Krist thu khawm râlṭha tak hen a simh na tâwn le , âukhawm nih amah an khap lêm lo .
45001001	Pawl , Jisu Krist to-aw , mifial si ding hen kawh mi , a Thâwngthâng Ṭha sim ding hen Pathian nih a kawh mi nih chun :
45001002	Chu Thâwngthâng Ṭha , a Fapa kan Lalpa Jisu Krist thu chu , Pathian nih tuan liauah Pathian lasui thu thenhlimh ah chun a khuavâng tla kâ hen a tiamh rawh .
45001003	Anih chu taksa lei thu ah chun David thlâk ah suak asi le ,
45001004	thenhlimhnâk thlarau lei thu ah chun mithi lakah thawk hen a thawknawlhnâk nih chun , Pathian Fapa asi zia fâk tak hen a theihtir .
45001005	A min ruangah lungnâk chu phun kip lakah mi lungtir hen , amah ruangah chun , zângfahnâk leh mifial sinâk ka ting rawh .
45001006	Chubang tla lakah chun nannih Rom khua ah um mi tla khawm Jisu Krist ah kawh mi tla nan si .
45001007	Churuangah nannih Rom khua ah um mi tla , Pathian nih a dâwt mi tla leh amah mi tla si ding hen kawh mi tla zawzawng sinah ka rîn asi : Pathian kan Pa leh , Lal Jisu Krist sinah thawk hen zângfahnâk leh remnâk nan sinah um seh .
45001008	Laikulh zawzawng ah nan lungnâk thu a thang ruangah nan ektê tlûnah ka lâwmnâk thu Jisu Krist zârah Pathian sinah ka sim masa rih asi .
45001009	Ka thlachamnâk lakah chun bâng lo hen nan min ka lam tâwn le , tutal hin nan sinah ka hawng kalnâk ding hen Pathian thu thu hen tlâwngnâk tik ka tawng rarâm khonâk ding hen ka deih tâwn ti a Fapa Thâwngthâng Ṭha ah ka thlarau ah a rian ka ṭuan tâwn mi Pathian chu a theihtu asi .
45001011	Nan birhnâk dingah thlarau lei thilpêk zeimaw tal ka nan pêk kho na ding hen an muh na ding thungâi ka duh .
45001012	Chu chu nan nungnâk leh ka nungnâk hen kanna ṭangpi tawnh khonâk ding hen ka tinâk asi .
45001013	Unau le tla , hi hi theih u : ka nan veh na ding hen vei tamtak ka tum rawh le , sikhawmsele , thil zeimawh nih a hawng ka kham kumza tâwn asi . Phundang tla lakah lungthar ka tawng hâwi hen nan lak khawmah lungthar tawng ka duh tâwn asi .
45001014	Mi zawzawng sinah , mifing leh mifing lo tla sinah , mithiam leh mithiam lo tla sinah bat ka nei .
45001015	Chuvachun , nannih Rom khua ah um mi tla sinah khawm Thâwngthâng Ṭha sim ding hen ka mawhlah kumza .
45001016	Thâwngthâng Ṭha ah zumhnâk rangtling ka nei : âuzawng a lungtu zawng rangah ruangsuah ding hen Pathian thiltikhonâk asi , a tîrah Juda tla rangah asi le , chun Phundang tla rangah khawm asi .
45001017	Thâwngthâng Ṭha nih chun a dawmhtîr thawk hen a dawngh tiang hen Pathian ah lungnâk ruang cho ah minung chu rep hen a um ti a langhtir asi . " Mi rep chu lungnâk hen a nung lai , " ti Pathian lasui thu nih a sim hâwi khan .
45001018	Thutak rep lo tak a khamtu tla Pathian sunhsaklonâk leh replonâk zawzawng tlûnah vân thawk hen Pathian thinthawknâk a hawng lang asi .
45001019	Pathian nih a rêp na le , Pathian nih a theihtir rawh ruangah Pathian thâwngthâng theih ding mi chu an sinah theihtir hen a um dangâiah .
45001020	A thil muh kho lo tla , a zungzâl thiltikhonâk leh a Pathian zia chu laikulh siamtir thawk hen fiang tak hen muh hen a um le , thilsiam ah chun a lang asi . Churuang chun phelhsawlhnâk ding reng an nei lo !
45001021	Pathian theih ko hen Pathian hâwi hen an chawnglawmh lo , lâwmthu khawm an sim lêm lo ; thu salam an dawn dauh le , an thinlung ah chun mûinâk hen a hawng khat rawh asi .
45001022	Mifing ah anna ruat le , sikhawmsele , mi â ah an hawng a chang ;
45001023	thi kho lo Pathian chu sawnh lo hen , thi kho mi minung ruk tla , vâ tla , ran tla , vâkrit tla ruk chu an sawnh asi .
45001024	Churuangah an taksa ningzakkâi tak a siam tawnh ding hen an thinlung duhkâng hâwi hen thu nâwmtâm ti ding siang hen Pathian nih a kaltâk asi .
45001025	Pathian thutak chu âwkrâwl ah changtir hen a siamtu sawnh ngâk hen a siam mi chu sawnh hen a rian an ṭuan dauh dangâiah . A siamtu chu zungzâl hen sawr tlâk asi . Amen .
45001026	Churuang chun Pathian nih ningzakkâi tak a hur siang hen a hawitâk na . Nunau tla tiang khawm nih an umdân an suakpi mi chu dân lo hâwi a um ding hen anna dangtir dangâiah .
45001027	Mipa khawm nih nunau mang dân kêl bângtâk hen , hur hen duhnâk anna neih le , mipa leh mipa ṭhalo tak hen anna ti , an sual man tawng ding chu anmah lakah an tawng .
45001028	Chun , Pathian theih an duh lo ruangah thil dawh lo tla ti ding hen a duh lo kâng thinlung neih siang hen Pathian nih a hawitâk na rawh .
45001029	Chun , replonâk zawzawng , sualnâk zawzawng tla , hamkahnâk zawzawng tla , ṭhatlonâk zawzawng hen an khat le , nahsuahnâk tla , mi thahnâk tla , tawhnâk tla , perpetnâk tla , nunchan ṭhalonâk tla hen an khat .
45001030	Chaih mang tla , mi chawngawih mang tla , Pathian , huatkâng hen um mi tla , â liantir mi , mi zûm tla , â khâwng mi tla , thilsual thar suahtu tla , nu leh pa thu ngâilo tla ,
45001031	sia leh ṭha theihnâk neilo tla , thupêk buartu tla , zângfahnâk thinlung suakpi lo tla , zângfahnâk neilo tla an si .
45001032	Chu hâwi thil titu tla chu thi ding rêng an si ti Pathian ruat chu theih ko hen , anmah lâwng nih ti mi cho khawm silo hen , midang ti tâwntu tla tlûnah khawm anna lâwm tâwn .
45002001	Churuangah , ka hâwi tla , midang tla tlûnah lâi nan rêl mu ? Mi âutal si khawm ule , ngaihdamnâk rerêng nan nei lo . Midang lâi nan rêl liauah chu hâwi thil an ti mi tla hâwi nan ti bâk tâwn ruangah nanmah leh nanmah nanna mawhtir asi .
45002002	Chu hâwi thil ti tâwntu tla tlûnah chun Pathian nih a lâirêlnâk chu dik tak asi vima asi ti kan theih .
45002003	Churuangah , ka hâwi tla , nannih chu hâwi thil ti tâwn tla sâwitu , nannih nih chu hâwi thil nan ti bâk dangâiah Pathian nih lâi a rêlnâk lakah âwl ding nanna ruat mazei ?
45002004	Asi lo leh , Pathian ṭhatnâk nih rimnâk ding hen a nan ruai na tâwn ti theihlo hen , a ṭhatnâk neih tam zia leh â zauh kho zia leh â dawnhkho zia chu nêp dîk hen ma nan ruat ?
45002005	Thinlung lianhnâk leh thinlung khauhnâk nan nei . Churuangah Pathian thinrunhnâk leh lâirêlnâk dik tak a hawng lang tik Ni ah chun nanmah rêpnâk lian dauh nan siam asi .
45002006	Pathian nih chun mikip an thilti hâwi vima hen lâwmman a pêk lai .
45002007	Thil ṭha ti rarâm hen , rokualnâk leh chawnglawmhnâk leh thi kho lo mi nungnâk hâwltu tla sinah chun zungzâl nungnâk a pêk lai .
45002008	Midang tla chu mah kawngkâ lâwng ruat mi an si le , a dik mi chu an duh lo , a dik lo mi chu an zûl dauh tâwn ; an tlûnah chun Pathian thinthawknâk leh thinrunhnâk tla a um lai .
45002009	Minung thilsual titu tla tlûnah hamhnâk leh ngaihsiatnâk fâk tak a um lai le , Juda tla tlûnah a um masa lai le , chun Phundang tla tlûnah khawm a um lai .
45002010	Sikhawmsele , thu ṭha titu vial sinah chun rokualnâk tla , chawnglawmhnâk tla , lungngamnâk tla Pathian nih a pêk na lai le , Juda tla sinah pêk asi masa lai le , chun Phundang tla sinah khawm pêk asi lai .
45002011	Pathian nih mi zawzawng bang ver hen a zauhkhenh ruangah .
45002012	Âuzawng Dân neilo hen thil a sual mi chu Dân lo hen a vei lai , chun Dân nei hen a sual mi chu Dân ah lâirêl hen a um lai .
45002013	Chun , mi nih Dân a theih mi ko asi chun Pathian lakah mi rep asi lo , Dân nih a herh a ti mi tla a ti chun Pathian lakah mi rep asi lai .
45002014	Phundang tla nih chun Dân an nei lo ; sikhawmsele mah thinlung suakpi mi hen Dân thilti tla chu an ti chun , chubang tla nih chun Dân neilo khawmsele anmah leh anmah Dân ah an um chawlh asi .
45002015	An nunchan nih chun Dân thilti tla chu an thinlung ah rîn asi ti a zauhtir . Chun , an siat leh ṭhat theihnâk khawm nih hi hi a dik asi ti a theihtir le , an thinlung tla chu â êl le , anna mawhtir thulh , zeimaw zâwnah anna mawhlotir thulh .
45002016	Pathian nih Thâwngthâng Ṭha ka sim hâwitê hen minung thinlung tla lakah mi thuthup tla chu Jisu Krist mang hen lâi a rêl ding Ni ah chun rêl hen an um lai .
45002017	zei hâwi na si rawh ne ? Juda ka si na ti le , Dân chu na rinhsan le , Pathian na putso ;
45002018	Pathian nih ti ding hen a nan duh mi na theih le , chun Dân thu ah sîntir hen na um le , thil dik tla chu ti ding hen :
45002019	Dân ah chun finghnâk leh thutak umdân na nei ruangah nangmah tak mitchâw tla ruaitu , mui lakah umtu tla cherhtu
45002020	mifinglo tla finghtirtu , mimâwl tla sîntirtu si hen na ruat .
45002021	Midang tla na sîntir na le : zeirangah nangmah na sîn lo ? Nang , fîr lo ding hen sîntirtu , na fîr tâwn mu ?
45002022	Nang ṭângdang pawm lo ding hen simhtu : nangnih ṭângdang na pawm tâwn mu ? Nang , milem huatu , milem biakin ah mi thil tla na fîr tâwn mu ?
45002023	Nang , Dân putsotu , nangnih Dân na buar ruangah Pathian min na siattir tâwn mu ?
45002024	Pathian thu nih a sim hâwitê khan Pathian min chu nanmah Juda tla ruangah Phundang tla lakah siattir hen a um rawh asi .
45002025	Dân zâwttu na si chun na fêmtannâk chu a ṭhavak asi ; Dân buartu na si lam chun na fêmtan chu tan lo hâwi asi ko rawh .
45002026	Churuangah fêmtan lo mi nih chun Dân thuruat tla a kil chun a fêmtan lo mi chu tan hâwi hen ngaih asi awt lo mazei ?
45002027	Chun , Phundang mah umzia hen fêmtan lo hen Dân chu a zâwt kim chun , nang Juda lasui thu leh fêmtan Dân nei ko hen Dân buartu , a nan sâwi awt lo mazei ?
45002028	A lêngpuan ko ah Juda mi si chu Juda mi tak asi lo ; a lêngpuan ko ah fêmtan chu fêmtan tak asi lêm lo .
45002029	Khawmsele a lêngpuan si lo hen Juda mi si chu Juda mi tak asi . Chun , fêmtan tak chu thinlung leikângah tan asi , lasui thu ah ko si lo hen thlarau ah asi ; chu lakah chun minung sawr a lawh lo le , Pathian sawr an lawh dauh asi .
45003001	Asi chun , Juda mi nih chun Phundang tla tlûnah ṭhatvaknâk zei me a neih khun ? Fêmtan khawm zei me a ṭhatvaknâk ?
45003002	Zeizawng ah a ṭhavak thlo . Pathian thu chu Pathian nih Juda tla sinah a kiltir masachem .
45003003	Mi zeimaw mi nih lungnâk neilo khawmsele zei me â ti le ? An lunglonâk nih chun Pathian zumhkâi zia zeikhawm lo ah a siam lêm mazei ?
45003004	Si lo e , Pathian chu mi dik tak asi le , mikip lam chu âwkrâwl si dauh seh . " Nangnih na thusim ah mawh lo hen na ruat lo , lâirêl hen na um khawmah na neh kho ding hen , " lâirêl hen Pathian lasui thu nih a sim hâwi khan .
45003005	Sikhawmsele , kan a replonâk nih hin Pathian repnâk chu dawh khun hen a langhtir chun zeise kan sim lai ? Pathian nih mi a rêp hen mi replo asi mazei ? Minung ti dân hâwi hen ka sim asi .
45003006	Si lo e , chu hâwi asi chun Pathian nih zeitin me laikulh lâi a rêl lai ?
45003007	Sikhawmsele , ka âwkrâwl thusim ruangah Pathian thudik zia amah rokualtir khawp rê hen a lang khun ṭung chun , zeirang me kei khawm misual hâwi hen mawhtir hen ka um nget ne ?
45003008	Takhan chun , zeirang me , " Thu ṭha a hawng tlung khonâk ding hen thilsual kan ti lai , " ti hen kan sim dauh lo ? Mi zeimaw mi nih an ka phiar le , simlopi an ka simtir . Chu hâwi mi le tla chu an mawh hâwi hen Pathian nih a rêp lai .
45003009	Asi chun , kannih Juda tla hi Phundang tla ngâk hen kan ṭha khun mazei ? Si lo e ! Juda tla leh Phundang tla chu sual thiltikhonâk tangah an um ver asi ti a lân khawmah ka zauhtir rawh kha .
45003010	Pathian lasui thu nih : " Âukhawm mi rep tak rerêng an um lo , pakhat khawm an um lo ;
45003011	Âukhawm theihthiam rerêng an um lo , âukhawm Pathian sawnh rerêng an um lo .
45003012	Amah lo leiah an pial ver le , zeikhawm chawhchân lo hen an um ver : âukhawm thil ṭha ti rerêng an um lo , pakhattê men an um lo .
45003013	An kâ suak nâwmtâm nih chun thihnâk a tlunh tâwn , an lei nih perpetnâk thu a sim . An kâ sung chu rûl tûr hen a khat .
45003014	An kâ tla chu hawlhsiat barhnâk thu khâ hen a khat .
45003015	An kê chu thisen suah ding hen chak hen a kâr .
45003016	An kalnâk zawngah veihnâk leh hamhnâk an mâk tâwn .
45003017	Lungngamnâk lampi khawm an theih loh .
45003018	An mitmuh ah Pathian ṭihnâk rerêng an nei lo , " ti hen , an sim hawi khan .
45003019	Dân nih zeizawng a sim mi vial chu Dân thu thu hen um mi tla sinah a sim asi ti kan theih ; kâ kip a chîp khonâk ding hen leh laikulh ah mi zawzawng Pathian lâirêl hen an um khonâk ding hen .
45003020	Chun , Dân thilti ruangah âukhawm a mitmuh ah mawh lo hen an um lo , Dân ruangah sual theih rangtlingnâk a hawng um dangâiah .
45003021	Sikhawmsele , tuah Dân leh khuavâng tla theihtir hâwi hen Dân lo hen Pathian repnâk chu langhhir hen a um rawh ;
45003022	chu chu Pathian repnâk , Jisu Krist lung ruangah a lungtu vial tla sinah langhtir hen a um mi chu asi ; dangnâk rerêng a um lo :
45003023	mi zawzawng nih thilsual an ti ver le , Pathian rokualnâk anna ting kho lo rawh .
45003024	Chubang lungtu chu Krist Jisu tlanhnâk um mi ruangah chun a zângfahnâk nih a thawt hen mawhtir lo hen an um .
45003025	Pathian dawnhkhonâk ah tuan liauah sual tla ngaihdam hen a um ruang khan , Pathian nih amah rep zia zauhtirnâk ding hen Krist Jisu chu a thisen ah , lung ruangah sual thutluang vawrnâk ah a ruat .
45003026	Tu liauah a rep zia a zauhtirnâk dingah asi amah ngelchel chu mi rep asi khonâk ding hen leh Jisu lungtu vial mawhtirlotu asi khonâk ding hen .
45003027	Nan putsonâk chu zeiah me a um le ? Zeikhawm silo ! Zeiruangah ne ? Mi nih Dân a zâwt ruangah ma ? Si lo e ; lungnâk ruangah asi dauh .
45003028	Chuvachun , Dân thilti silo hen lungnâk ruangah Pathian ah mi rep kan si hen kan ruat asi .
45003029	Asi lo leh , Pathian chu Juda tla Pathian cho ma si ? Phundang tla Pathian khawm asi bâk lo ma ? Si bâk ta a .
45003030	Juda tla chu an lung ruangah mawhtirlonâk ding leh Phundang tla chu an lungnâk ruangah mawhtirlotu ding thu Pathian pakhat cho asi chun Phundang tla Pathian khawm asi bâk lai ta a .
45003031	Asi leh , lung ruangah Dân chu zeikhawm lo ah kan siam mazei ? Si rîlmâl lo ; Dân chu kan birhtir lehlam asi .
45004001	Asi chun , Abraham , taksa dân ah hawng kan thlâktu nih chun zei me a tawng mi chu , zei kan sim lai ne ?
45004002	Abraham chu thilti ruangah mawh lo asi chun putso ding a nei asi . Pathian leikâng lam chun a nei lo asi .
45004003	Pathian lasui thu nih , Abraham nih chun Pathian a lung le , chun chu lungnâk chu repnâk ah ruat asi , ti hen a sim asi .
45004004	Chun , rianṭuantu lawh chu zângfahnâk ah ruat asi lo le , bat ah ruat asi dauh .
45004005	Sikhawmsele , rianṭuan lo hen Pathian sunhsak lo hen mawhtirlotu lung dauh mi lungnâk chu amah repnâk ah ruat asi .
45004006	Mi a thilti ruat lo hen , Pathian nih rêp hen a ruat mi chu mal a sawm piak thu David khawm nih ,
45004007	" An buarnâk tla ngaihdam hen a um mi leh , an sual tla khuh hen a um mi chu an thaw a suak .
45004008	Lalpa nih diklonâk nei hen a ruat lo mi chu a thaw a suak , " ti hen a sim hâwi khan .
45004009	Asi leh , chu thawsuaknâk chu fêmtan tla tlûnah cho ma a um , fêmtan lo tlûnah khawm ? " Abraham lungnâk chu a repnâk ah ruat asi , " kan ti ruangah .
45004010	Chu chu zei hâwi hen ruat me si ne ? A fêmtan nûnah ma ? A fêmtan lânah ? A fêmtan nûnah asi lo le , a fêmtan lânah asi dauh .
45004011	Chun , fêmtan lo hen a um liauah lungnâk ah repnâk a tawng ti theihnâk fêmtan singsiahnâk chu â ting le , chu repnâk chu an rangah ruat asi nâk ding hen fêmtan lo tla lakah lungtu zawzawng thlarau pa asi khonâk ding hen .
45004012	Fêmtan tla pa khawm asi khonâk ding hen fêmtan tla pa ko asi lo le , kan pa Abraham fêmtan lo hen a um liauah lungnâk a nei hâwi a nei bâk mi pa asi dauh .
45004013	Dân ruangah Abraham leh a thlâk tla sinah chun laikulh ro tingtu ding asi lai ti lam chu tiamh asi lo le , lungnâk ah repnâk ruangah asi dauh .
45004014	Dân ah um mi tla chu ro tingtu tla an si chun lungnâk chu zeikhawm ah a ṭhatvak lo le , thutiam khawm chu zeikhawm asi lo .
45004015	Dân nih chun thinthawknâk a siam tâwn le , Dân umlonâk ah lam chun buarnâk khawm a um lo .
45004016	Churuangah , zângfahnâk hen asi khonâk ding hen lungnâk ruangah asi hi , thlâk tla zawzawng nih chun thutiam chu anna tingnâk ding hen . Dân nei mi tla cho nih an tawng awt lo le , Abraham neih hâwi lungnâk nei tla khawm nih an tawng bâk lai . Mithi tla nungtirtu leh thu um lo tla um hâwi hen simtu a lung mi Pathian mitmuh ah chun Abraham chu kan ektê thlarau pa asi . " Chi tamtak tla pa ah ka nan siam , " ti rîn hâwi khan .
45004018	Lungum ding hen a umlonâk khawmah anih nih chun lungum tak hen a lung le , chi tamtak tla pa asi khonâk ding hen , " Khi zat khin na thlâk tla an hawng um lai , ' ti hen simh asi hâwi hen khan .
45004019	Chun , lungnâk bir lo lêm lo hen , a taksa thi rawh hâwi hen um ding a ruat le , amah chu kum zâ mi bo asi le ,
45004020	Sari ching mi khawm a theih ko , sikhawmsele lungnâk sam hen Pathian thutiam chu a zumhmaih lo le ,
45004021	Pathian a chawnglawmh le , a thutiam chu a tingtir kho ti a lung thlo le , a lungnâk chu a bir khun rawh .
45004022	Churuangah , a lungnâk chu repnâk ah ruat asi rawh .
45004023	Chun , a lungnâk chu a repnâk ah ruat asi ti hi amah rang cho ah rîn asi lo le , kanmah rang khawm asi .
45004024	Jisu kan Lalpa mithi lakah mi thawhtu chu lungtu kan si le , kan lungnâk chu repnâk ah ruat asi awt .
45004025	Chu Jisu chu kan sual ruangah thi ding hen tleihtir hen a um le , kan mawhlonâk ding hen thawh hen a um .
45005001	Churuangah , lungnâk ruangah mawhlo a um hen , kan Lalpa Jisu Krist ruangah Pathian hen rem hen kan um .
45005002	Amah ruang ber ah hi zângfahnâk ah hin bir tak hen kan dîrnâk ah hin lungnâk hen kan lût rawh . Churawhchun , Pathian rokualnâk lungum hen lâwm hen kan um .
45005003	Chun , chu ko chu silo hen kanna hamhnâk khawmah lâwm hen kan um , hamhnâk nih chun felfênâk a siam le ,
45005004	felfênâk nih chun Pathian remtinâk a siam , Pathian remtinâk nih chun lungumnâk a siam ti kan theih asi .
45005005	Chun , Thlarau Thenhlimh kan sinah hawng kan pêk mi nih khan Pathian dâwtnâk chu kan thinlung ah a khattir rawh ruangah lungumnâk nih chun a mualphotir lo .
45005006	Kan chak lo liau khan , a tik takah Krist chu misual ruangrûl ah a thi rawh ruangah .
45005007	Mi rep ruangrûl ah a thih chu mi zeimaw mi rangah thu har tak asi le , mi ṭha ruangrûl lam chun mi zeimaw mi nih thih a va ngamh ko dahmawh .
45005008	Sikhawmsele , Pathian nih chun a kan dâwtnâk chu sawr tlâk hen a langhtir le , misual tla kan si liauah Krist kan ruangrûl ah a thi ruang khan .
45005009	Chun , a thisen ah mawhlotir a kan um rawh nûnah hin amah ruangah Pathian thinthawknâk lakah mi chu ruangsuah hen kan um ngelchel lai .
45005010	Mêlma kan si liau men ah a Fapa thihnâk ruangah Pathian hen rem rawh mi kan si chun rem hen kan um rawh nûnah hin a nungnâk ruangah ruangsuah hen kan um ngelchel lai .
45005011	Chu cho khawm asi lo le , tuah remnâk hawng kan tingtirtu kan Lalpa Jisu Krist ruang chun Pathian ah kanna lâwm asi .
45005012	Chun , mi pakhat ruangah sual laikulh ah a lût le , sual ruangah thihnâk a lût fâwn , chu hâwi ber hen mi zawzawng nih thu an hawng sual ruangah thihnâk nih mi zawzawng a zunh hep rawh .
45005013	Dân um lânah laikulh ah sual a um rawh asi : Dân a um lo chun sual chu sual ah ruat asi lo .
45005014	Sikhawmsele , Adam thawk hen Mosi tiang hen Adam buarnâk hâwi a thilsual tilo tla lak khawmah thihnâk nih chun lâi a rêl tâwn . Adam chu a hawng kal ding mi Jisu hen tahṭhimhnâk asi .
45005015	Sikhawmsele , thilthawt pêk chu sualnâk hen â bang lo fâwn . Mi pakhat sual ruangah men khan mi tamtak an thi chun Pathian zângfahnâk leh mi pakhat Jisu Krist zângfahnâk ruangah thilpêk chu mi tamtak lakah vurh hen a um ngelchel lai .
45005016	Chun , thilpêk chu pakhat sual ruangah thu hawng um ding mi hen â bang lo ; mawhtirnâk lâirêlnâk chu sual pakhat ruangah a hawng um le , mawhtirlonâk thilthawt pêk lam chu sual tamtak ruangah a hawng um dauh asi .
45005017	Adam sual ruangah thihnâk nih , amah pakhat ruang men ah men ah lâi a rêl asi ti a dik asi ; sikhawmsele , mi pakhat , Jisu Krist nih thil a ti mi chu a rokual dauk khun asi . Pathian zângfahnâk fâk leh a repnâk tawngtu tla nih chun Krist zârah nungnâk ah lâi an rêl lai .
45005018	Chun , sual pakhat ruangah mawhtirnâk lâirêl chu mi zawzawng tlûnah a hawng um le ; chu hâwi ber hen thil rep pakhat ti ruangah nungnâk tawngnâk ding ken mawhtirlonâk thilthawt pêk chu mi zawzawng tlûnah a hawng um .
45005019	Mi pakhat ê-aw ngâilonâk ruangah khan mi tamtak chu misual an hawng si rawh : chu hâwi ber hen mi pakkat ê-aw ngâinâk ruangah khan mi tamtak chu mi rep an hawng si lai .
45005020	Chun , sual a lang khun ding hen Dân a hawng um nawlh sawm . Sikhawmsele , sual a pungnâk kipah Pathian zângfahnâk chu a pung khun tâwn .
45005021	Sual nih chun thihnâk hen lâi a rêl hâwitê hen Pathian zângfahnâk nih chun repnâk hen zungzâl nungnâk ting kho rê hen kan Lalpa Jisu Krist ruangah lâi a rêl khonâk ding hen .
45006001	Zeise kan sim lai rawh ne ? Zângfahnâk chu a pung khonâk ding hen sual hen nget ma kan um awt ?
45006002	Si lo e ; kannih sual leikângah thi rawh mi , sual hen zeitin me kan nung kho nget lai rih ?
45006003	Kan lakah Jisu ah baptis hen um mi vial tla chu a thihnâk ah baptis hen kan um ti nan theih lo ma ?
45006004	Churuangah , a thihnâk ah baptis kan si chun a sinah phûm bâk hen kan um ; Pa rokualnâk nih mithi lakah mi Krist a thawh hâwi hen khan , kannih khawm nungnâk thar a kan um khonâk ding hen .
45006005	A thihnâk va bangh hen amah hen kanna tlâi rawh asi chun , a thawknawlhnâk va banghpi khawm hen kanna tlâi ber asi .
45006006	Hi bang hi theih sele ; kan minung li chu a sinah khenhbêk hen a um bâk rawh , sual put taksa chu tlâutir a um khonâk ding hen , tu thawk hen sual sal ah kan um lonâk ding hen .
45006007	Âuzawng thi rawh mi chu sual ah mi a suak rawh asi .
45006008	Chun , Krist sinah kan thi bâk rawh chun a sinah kan nung bâk lai ti kan lung asi ; Krist chu mithi lakah mi thawh hen a um le ,
45006009	a thi nawlh awt lo rawh ti kan theih ; thihnâk nih chun amah tlûnah thu a nei lo rawh .
45006010	A thihnâk chu sual leikângah zungzâl rangah veikhat cho a thi asi , a nungnâk lam chu Pathian leikângah a nung asi .
45006011	Chu hâwi ber hen nannih khawm sual leikângah thi rawh ah a ruat ule , Pathian leikângah lam chun Krist Jisu ah nung hen a ruat u .
45006012	Churuangah , nan taksa duhzia nan zûlnâk ding hen nan taksa thi kho ah sualnâk nih lâirêl lah seh .
45006013	Nan taksa ṭeng tla khawm replonâk ruakhâu rang dingah sualnâk ah pêk siang lah u ; khawmsele , mithi lakah mi nung nawlh hâwi hen Pathian sinah a pêk ule , nan taksa ṭeng tla khawm chu repnâk ruakhâu rang dingah Pathian sinah pêk siang dauh u .
45006014	Sualnâk nih nan tlûnah thu a nei awt lo rawh , Dân lâirêl hen um nan si lo le , zângfahnâk lâirêl hen um nan si dauh .
45006015	Zeitin asi lai ne ? Dân lâirêl hen um kan si lo le , zângfahnâk lâirêl hen um kan si dauh ruangah kan sual ding ma si lai ?
45006016	Si lo e ; âu sin zawngah an thu zâwt ding hen to-aw ah nan lût chun , thihnâk rê hen sual to-aw mawh , repnâk rê hen thu zâwt to-aw mawh , a thu zâwt hen to-aw nan si ti nan theih lo mazei ?
45006017	Khawmsele , sual to-aw tla si khawm ule , sîntir dân a sinah nanna pêknâk chu thinlung tatak hen nan zâwt hen , chun sual lakah mi suak hen nan um le , repnâk to-aw tla nan hawng si rawh ; churuang chun , Pathian sinah lâwmthu um seh ; nan taksa chak lo ruangah minung dân hen thu ka sim asi .
45006019	Nan taksa ṭeng tla chu nâwmtâmnâk ah leh buarnâk ding hen buarnâk sal ah nanna pêk siang hâwi khan , tuah nan taksa ṭeng tla chu thenhlimhnâk ding hen repnâk to-aw ah pêk siang u .
45006020	Sual to-aw tla nan si liau khan repnâk lakah nanna lît asi .
45006021	Tuah nan thil zahpi mi lakah hin , kha liau khan rah zei me nan tawng tâwn ? Khabang thu dawnghnâk kha thihnâk asi tâwn asi .
45006022	Tuah lam chun sual lakah mi lît hen nan um le , Pathian to-aw tla nan hawng si hi , thenhlimhnâk tawng phah rê hen rah nan nei asi , chu dawnghnâk ah zungzâl nungnâk hen .
45006023	Sual man chu thihnâk asi ; Pathian thilthawt pêk lam chu kan Lalpa Krist Jisu ruangah chun zungzâl nungnâk asi .
45007001	Asi chun , unau tla , Dân nih chun mi a dam kar zawzawng a tlûnah lâi a rêl tâwn ti nan theih lo masi ? Dân theih mi tla sinah ka sim asi hi .
45007002	Nunau pasal nei chu a pasal dam kar zawzawng Dân nih a pasal lakah phuar hen a um tâwn ; sikhawmsele , a pasal chu a thih lam chun a pasal leikângah Dân a mi chu thlah hen a um tâwn .
45007003	Chun , a pasal dam karah midang hen anna umh chun , " Ṭângdang pawmtâktu nu , " an ti lai . A pasal a thih lam chun dân a mi chu thlah hen a um le , chun midang nei khawmsele ṭângdang a pawmtâk mi asi lo .
45007004	Chun , ka unau le tla , midang , Pathian leikângah kan rah khonâk ding hen mithi lakah a thawh mi ngelchel kha nan nei khonâk ding hen , Krist taksa ruangah Dân leikângah thah hen nan hawng um rawh .
45007005	Taksa ah kan um liau khan Dân ruangah duhnâk sual a hawng suak mi tla nih chun , kan taksa ṭeng tla ah thihnâk rê a rah ding hen a ṭuan tâwn .
45007006	Tuah lam chun hawng kan tleihtu lakah thi rawh hen , Dân lakah mi thlah hen kan um rawh , Dân rîn mi lampi li ah silo hen , Thlarau lampi ah rian kan ṭuan asi .
45007007	Zei me kan sim lai rawh ne ? Dân chu sual masi ? Si lo e ! Sikhawmsele , Dân ruangah theih si lah sele chu sual kan theih lo ding mi ; Dân nih chun , " Uh lah , " ti lah sele chu uh hi kan theih lo ding mi .
45007008	Sikhawmsele , sualnâk nih thupêk ruang chun a dêngkhâwng liau tawng hen , uhnâk zeizawng ka sungah a umtir . Dân lo chun sualnâk chu a thi asi .
45007009	Chun , a lan khan kei dân lo hen ka nung le , sikhawmsele thupêk chu a hawng um kâ hen sual a hawng thawk le ,
45007010	kei chu ka thi rawh . Chun , nungnâk ding hen thupêk chu thihnâk ding a hawng si ti ka theih rawh .
45007011	Sualnâk nih thupêk ruang chun dêngkhâwng tik tawng hen hawng ka bum le , thupêk chu mang hen hawng ka thah rawh asi .
45007012	Chun , Dân chu a thenhlimh asi , thupêk khawm a thenhlimh le , â rep le , a ṭha asi .
45007013	Asi chun , thil ṭha chu ka rangah thihnâk a hawng si masi ? Si lo e ! Sualnâk chu ka rang thihnâk a hawng si dauh rawh asi . Chun , sualnâk chu sualnâk asi ti a lang khonâk ding hen , thil ṭha chu mang hen a ka thah asi . Sualnâk chu thupêk ruang khan sual fâk tak asi khonâk ding hen .
45007014	Dân chu thlarau lei thil asi ti kan theih asi . Kei lam chu taksa leiah mi , sual sal ah zuar rawh mi ka si .
45007015	Thil ka ti mi hi a ngaihnâk ka theih lo . Ka ti tâwn mi hi ka thilti duhzia asi lo , ka thil huatkâng tak chu ka ti dauh tâwn asi .
45007016	Ka ti duhkâng chu ka ti asi chun , Dân chu a ṭha ti hen zâwt ka si lo lai mazei ?
45007017	Chun , ka thilti hi keimah ti asi lo rawh le , sual keimah lakah a um mi nih a ti mi asi dauh .
45007018	Keimah lakah , chu chu ka taksa lakah tinâk asi , thu ṭha rerêng a um lo ti ka theih . Thil ṭha ti duhnâk chu keimah lakah a um narêng hen , thu ṭha tinâk lam chu a um lo .
45007019	Ṭhatnâk ti ka duh mi hi ka ti lo le , sualnâk ti ding ka duh lo mi hi ka ti dauh tâwn .
45007020	Ka duh lo kâng chu ka ti asi chun , a titu chu kei ka si lo rawh le , sual keimah lakah a um mi chu asi dauh .
45007021	Chun , hi dân hi ka hawng theih rawh ; thil ṭha ti ka duh liauah sualnâk ka lakah a hawng um tâwn asi .
45007022	Ka thinlung tak hen Pathian dân lakah ka lâwm tâwn .
45007023	Sikhawmsele , ka taksa ṭeng tla lakah hin dân dang a um ti ka theih , chu nih chun ka thinlung dân a do le , ka taksa ṭeng tla lakah sualnâk dân a um mi sinah chun sal ah hawng ka ruai tâwn .
45007024	Mi hamhkâi ka si chiammâm e ! Hi thihnâk taksa lakah mi hi âu nih me hawng ka suah kho lai ?
45007025	Jisu Krist kan Lalpa ruangah Pathian sinah lâwmthu kan sim asi . Chun keimah tak nih chun ka thinlung hen Pathian dân rian ka ṭuan tâwn , ka taksa lam nih chun sualnâk dân rian a ṭuan tâwn .
45008001	Chun , tu lam chun Krist Jisu ah um tla rangah chun mawhtirnâk rêng a um lo rawh .
45008002	Krist Jisu ah nungnâk thlarau Dân nih chun sualnâk leh thihnâk Dân ah mi chu hawng kan suah rawh asi .
45008003	Taksa chaklonâk ruangah Dân nih ti kho lo mi chu Pathian nih a ti kho . Amah Fapa ngelchel taksa sual hâwi put hen sual bâwlnâk dingah hawng fial hen , taksa lakah sualnâk um mi chu mawh a phurhtir rawh asi .
45008004	Taksa Dân zâwt lo hen thlarau Dân zâwt dauhtu kanmah lakah hin Dân thuruat chu lîm hen a um khonâk ding hen .
45008005	Taksa Dân ah um mi tla nih chun taksa lei thil tla an duh tâwn . Thlarau lei Dân ah um mi tla nih chun Thlarau lei thil tla an duh tâwn .
45008006	Taksa lei thil tla duh chu thihnâk asi le , Thlarau lei thil duh lam chu nungnâk leh lungngamnâk asi .
45008007	Taksa duhkâng chu Pathian donâk asi ruangah chu chu Pathian Dân hen a um lo le , um khawm a um kho lo asi .
45008008	Chun , taksa ah um tla nih chun Pathian an lawmhtir kho lo .
45008009	Sikhawmsele , Pathian Thlarau nanmah lakah a um tatak chun taksa ah um nan si lo le , Thlarau ah um nan si dauh . Khawmsele , âukhawm Krist thlarau neilo mi chu amah lakah mi asi lo ,
45008010	Krist chu nanmah lakah a um asi chun , sualnâk ruangah taksa chu a thi asi ; thlarau lam chu Pathian repnâk hen mirep ah ruat nan si ruangah nungnâk asi .
45008011	Sikhawmsele , mithi lakah mi Jisu thawhnawlhtu thlarau chu nanmah lakah a um chun mithi lakah mi Krist Jisu thawhnawlhtu nih khan nanmah lakah um mi Thlarau ruangah chun , nan taksa thi kho tla chu a nungtir lai .
45008012	Churuangah unau le tla , bat kan nei ; taksa duh dân ah um ding hen lam chun asi lo .
45008013	Taksa duh dân hen nan um chun nan thi ngelchel ding asi . Sikhawmsele , taksa thilti tla chu Thlarau ah nan thah tâwn chun nan nung lai .
45008014	Pathian Thlarau rui hen an um mi vial tla chu Pathian fa tla an si .
45008015	Lâu ah um nawlh ding hen to-aw sinâk thlarau nan tawng asi lo le , fa sinâk thlarau nan tawng asi dauh , chu thlarau ruangah chun ' Abba , ka Pa ti hen kan âu tâwn hi .
45008016	Thlarau ngelchel nih chun kanmah thlarau hen Pathian fa tla kan si ti hawng kan theihtir tâwn .
45008017	Chun , fa tla kan si chun ro tingtu tla kan si le , Pathian ro tingtu , Krist tingpitu tla kan si . Jisu kan tuarpi tatak chun a sinah chawnglawmh hen kan um bâk lai .
45008018	Tu liau tuarnâk tla hi , hi nûnah kan tlûnah rokualnâk langhtir ding mi hen chun tahṭhimh tlâk ah ka ruat lo .
45008019	Thilsiam zawzawng tla nih chun thungâi lungum bû hen Pathian fa tla hawng langhnâk chu thungâi an mawhlah asi .
45008020	Thilsiam zawzawng tla chu thil salam thu thu a umtir ding hen an um rawh , mah duh hen um an si lo le , a umtirtu ruangah asi dauh . Chu lakah chun hi lungumnâk a um nget rih :
45008021	thilsiam zawzawng tla ngelchel khawm chu siatnak to-aw ah mi suah hen an um lai le , Pathian fa tla thawsuaknâk rokual ah chun an lût awt asi .
45008022	Thilsiam zawzawng tla chu tutiang hen rûm leh nau neih nganfâk tuar hen an um chiau asi ti kan theih asi .
45008023	Chu cho asi lo , kannih ngelchel khawm Thlarau Pathian thilpêk nei masatu nih hin , fa kan sinâk , kan taksa tlanhnâk chu ngâk hen , kannih ngelchel khawm kan thinlung hen kan rûm bâk .
45008024	Lungumnâk hen asi ruangsuah hen kan um mi hi ; sikhawmsele , muh kho ko lungumnâk hi lungumnâk asi lo . Mi nih a muh kho ko mi chu zeirangah a lungum nget tâwn ?
45008025	Kan muh lo mi kan lungum asi chun kan ngâk rarâm tâwn asi .
45008026	Chu hâwi ber hen , Thlarau nih chun kan chaklonâk tla a bawmh tâwn le ; zei hâwi a thlacham ding me si ti kan theih lo ; sikhawmsele , thlarau nih chun rûm sim kho lo rê hen thla hawng kan cham piak tâwn .
45008027	Chun , Pathian duhzia hâwi vima hen mi thenhlimh tla chu thla a cham piak na tâwn ruangah , thinlung tla zauhtu nih chun Thlarau duhzia chu a theih tâwn asi .
45008028	Chun , Pathian dâwttu amah ruat hâwi hen a kawh mi tla rangah chun ṭhatnâk ding hen zeizawng hen a ṭuan piak na tâwn ti kan theih .
45008029	A theihkan mi tla chu amah Fapa hâwi tak hen um ding hen a ruatkan asi , a Fapa chu unau tamtak tla lakah fa tîr a hawng si khonâk ding hen .
45008030	Chun , a ruatkan mi tla chu a kawh na le ; chun , a kawh mi tla chu amah repnak ruangah mi rep a ruat hen an um chun , mi rep ah a ruat mi tla chu a chawnglawmh na .
45008031	Chubang thu lakah chun zei me kan sim lai ne ? Pathian kan leiah â ṭang chun âu nih me hawng kan do kho lai ?
45008032	A Fapa tak khawm zuah lo hen kan ektê ruangrûl ah pêktu nih chun thil zawzawng khawm a thawt hen hawng kan pêk sih awt lo masi ? Pathian mi thîm tla chu âu nih phiar lai ?
45008033	Mawhtirlotu kha Pathian asi .
45008034	âu nih annih rangah mawhtir kho na lai ? Jisu Krist chu thihnâk thawk hen a thawk le , Pathian vawrhlei ah to hen , Pathian sinah hawng kan sim piaktu asi lo mazei ?
45008035	Krist dâwtnâk lakah thawk hen âu nih me hawng kan ṭhen kho lai ? Hamhnâk nih mawh , ngaihsiatnâk nih mawh , nehsawhnâk nih mawh , pâmnâk nih mawh , takkaronâk nih mawh , ṭihnungkâinâk nih mawh , nâmsâu nih mawh hawng kan ṭhen kho lai ma ?
45008036	Pathian lasui thu nih , " Nangmah ruangah nî tlâk hen thah hen kan um tâwn , Dawrâ thah ding mi tla hâwi hen ruat kan si , ' ti hen a sim hâwi khan .
45008037	Ṭhen lah e , chubang zawzawng lakah chun hawng kan dâwttu ruangah rokual tak hen nehtu kan si .
45008038	Thihnâk tla nungnâk tla , vânmifial tla , lalnâk tla , thil umchia tla , thil hawng um ding mi tla , thiltikhonâk tla ,
45008039	sângnâk tla , thûknâk tla , thilsiam dang rerêng khawm nih , kan Lalpa Krist Jisu lakah um mi Pathian dâwtnâk ah mi chu hawng kan ṭhen kho lai lo ti dik tak hen ka theih .
45009001	Krist ah chun thudik ka sim asi , ka âwkrâwl lo . Thlarau Thenhlimh zârah chun ka siat le ṭhat theihnâk khawm nih hawng ka theihpi le ,
45009002	ka thinlung ah hin hamhnâk fâk tak leh ngaihsiatnâk reh kho lo ka nei asi .
45009003	Ka unau le tla , taksa leiah ka phun tla ruangah kei hi Krist sinah mi dangtir kho rê hen anmah ruangah siat phurh hen um rê sele ka ti asi .
45009004	Pathian mi thîm tla an si le , fa sinâk , rokualnâk , thutiamnâk zawzawng tla an ta asi .
45009005	Pu tla chu an tâ asi bâk , taksa leiah Krist chu anmah thawk hen suak asi fâwn ; anih chu thil zawzawng tlûnah mi , zungzâl sawr tlâk Pathian asi ! Amen .
45009006	Sikhawmsele , Pathian thu chu zeikhawm lo hâwi a um asi lo le , Israel mi zawzawng tla khawm Pathian mi thîm an si ver lo .
45009007	Abraham thlâk tla an si khawmsele an ektê hen a fa tla an si ver lo , " Isak lakah hin na thlâk tla an ti lai , " ti asi dauh .
45009008	Chu taksa dân mi fa tla chu Pathian fa an si lo , thutiam fa tla chu Abraham thlâk ah ruat an si dauh tinâk asi .
45009009	Thutiam chu hi hi asi : " A hun liauah ka hawng kal lai le , Sari nih chun fapa a ring lai , " ti hi .
45009010	Chu cho asi lo le , Rebek nih mi pakhat kan pu Isak lakah phir a pâwi liau khan nau chu a hawng suak lânah ,
45009011	sia leh ṭha an ti lânah , thilti ruang silo hen , a kawhtu duh ruang si dauh hen , thîm leikâng thu ah Pathian thuruat chu a bir khonâk ding hen a sinah chun ,
45009012	" A upa dauh mi nih a ngâksia dauh mi rian a ṭuan lai , " Pathian nih a ti kha . Pathian lasui thu nih ,
45009013	" Jakob chu ka dâwt le , Esau lam chu ka hua , " ti hen a sim hâwi khan .
45009014	Zei me kan sim lai rawh ? Pathian lakah chun replonâk a um masi ? A um rîlmâl loh .
45009015	Anih nih chun , " Ka zângfah mi chu ka zângfah lai le , khua ka ruatnâk lakah chun khua ka ruat lai , " ti hen , Mosi sinah a sim mi kha .
45009016	Churuangah , a duhtu ruangah asi lo le , a titu ruangah asi lêm lo , a zângfahtu Pathian ruang asi dauh .
45009017	Pathian lasui thu nih Pharoa sinah chun , " Hi ruang hin ka nan dirh le , nangmah lakah chun ka thiltikhonâk ka zauhtir khonâk ding hen leh laikulh zawzawng ah ka min a thang khonâk ding hen , " a ti asi .
45009018	Pathian nih a duh mi zawng a zângfah tâwn le , a duh mi zawng a lungkhungtir tâwn asi .
45009019	Nangnih chun , ka sinah , " Zeirang me a nan sâwi nget ? A duhzia âu nih me kham tâwn ? " na ti awt dahmawh .
45009020	Asi , sikhawmsele , aw minung , Pathian êltu chu âu me na si le ? Thilsiam nih chun a siamtu sinah , ' Zeirangah me hi hâwi hen na hawng ka siam ? " a ti lai ma ?
45009021	Valei tlang khat bêl pakhat sung tak hen , bêl pakhat sung lo tak siam ding hen belhêmtu nih chun nêng tlang tlûnah thu a nei lo masi ?
45009022	Zângfahnâk bêl , rokual ding hen a timhtuah kanh tla lak chun , a zângfahnâk tam zia a zauhtir khonâk ding hen , thinthawknâk bêl veih tlâk tla tlûnah chun , Pathian nih thinthawk leh a thiltikhonâk langhtir duh khawmsele , â dawnh rarâm chun zei me pawi lai ?
45009024	Chu zângfahnâk bêl tla chu Juda tla lak mi cho silo hen , Phundang tla lakah mi khawm kawh an si .
45009025	Hose lasuibu ah chun , " Ka mi tla si dah lo mi chu ' Ka mi tla ' ka ti lai . Phun ka dâwt dah lo mi tla chu ' Ka dâwt mi tla ' ka ti lai .
45009026	Chun , hi hâwi hi asi lai le , an sinah , ' Ka mi tla nan si lo ' a tinâk mun takah chun , ' Pathian nung fa tla ' ti hen an um lai , " ti rîn hâwi khan .
45009027	Isai khawm nih Israel tla thu a phuang le , " Israel tla chu tisumsumriat ah sep zat hen tam khawmsele , a rêp bang cho chu ruangsuah hen an um lai .
45009028	Lalpa nih chun rang tak a dih ziar hen tual tlûnah a rêp ding thu a lîm awt asi , " a ti kha .
45009029	Isai ber nih , " Thiltikho Lalpa nih chun chi thlâktu hawng kan zuah piak lah sele chu Sodom khua hâwi hen kan um lai rawh , Gomorah khua hâwi hen siam hen kan um lai rawh , " ti hen a simkan hâwi khan .
45009030	Zei me kan sim lai rawh ne ? Phundang repnâk ṭhâwl lo tla nih chun repnâk an hawng phâk rawh asi -- lungnâk ruangah repnâk chu .
45009031	Israel repnâk zûltu lam nih chun repnâk dân chu a phâk lo rawh .
45009032	Zei ruang ah me ? Lungnâk hen an zûl lo le , thilti a tawng kho hâwi hen an zûl ruangah asi . Tlûknâk lung ah chun an tlu le ,
45009033	Pathian lasui thu nih : " Zauhnik , Zion ah chun tlûknâk lung leh khamnâk lungpi ka siah le , âuzawng amah lungtu vial chu an lungdawng lai loh , " ti hen a sim hâwi khan .
45010001	Ka unau tla , ka thinlung duhzia leh ka mi tla rangah Pathian sinah ka thlachamnâk san chem chu ruangsuah hen an um khonâk ding chu asi .
45010002	Pathian leiah ṭhanemsemse an ngâi ti ka theihpi asi , theih rangtling hâwi lam chun an ruat lo .
45010003	Pathian repnâk theihlo hen , mah repnâk birhtir tum hen , Pathian repnâk ah anna pek lo .
45010004	Krist chu a lungtu tla vial rangah repnâk an nei khonâk ding hen Dân birhtirtu asi .
45010005	Mosi nih chun " Dân ah repnâk zâwttu chu , chu repnâk ruangah chun an nung lai , " ti hen a rîn .
45010006	Lungnâk ah repnâk lam nih chun hi hâwi hen a sim : " Nan thinlung ah , ' âu me vân ah kâi lai ? ' mawh ( chu chu tlûnlei thawk hen Krist hawng ṭumpi ding tinâk asi ) ,
45010007	âu me mithi khua ah ṭum lai ? ' mawh ( chu chu mithi lakah thawk hen Krist kâipi ding tinâk asi ) , ti lah u , ' ti hen .
45010008	Asi chun zei me a sim ? " Thu nih chun a nan naih , na kâ leh na thinlung khawm ah a um , " ti hen a sim asi ; chu chu lungnâk thu kan sim tâwn mi hi asi .
45010009	" Na kâ hen Jisu chu Lalpa asi ti na ṭanh hen , mithi lakah mi Pathian nih a thawh ti na thinlung ah na lung chun ruangsuah hen na um lai , " ti hen .
45010010	Mi leh nih thinlung hen an lung le , repnâk an tawng tâwn ; kâ hen an ṭanh le , ruangsuahnâk an tawng tâwn asi .
45010011	Pathian lasui thu nih , ' ' Âuzawng amah lungtu vial an mualpho lai loh , " a ti asi .
45010012	Juda leh Phundang tla chu zeikhawm ah anna dang lêm lo , Lalpa pakhat an ektê tlûnah Lalpa asi le , a lamtu vial tla tlûnah ṭhatnâk tamtak a nei .
45010013	" Âuzawng Lalpa min lamtu vial tla chu ruangsuah hen an um lai , " ti asi .
45010014	Asi chun , an lung lo mi chu zeitin an lam lai ? A thu an theih lo mi chu zeitin an lung lai ? Thusimtu um lo hen zeitin an theih lai ?
45010015	Fial an si lo chun zeitin thu an sim lai ? " Thâwngthâng Ṭha simtu tla hawng kal chu a chê a ! " ti hen Pathian lasui thu nih a sim hâwi khan .
45010016	Sikhawmsele , Thâwngthâng Ṭha chu an ektê hen an lung ver lo . Isai nih , " Lalpa kan thusim âu nih me lung ? " a ti ruangah .
45010017	Chun , lungnâk chu theihnâk ruangah a hawng um le , chun theihnâk chu Krist thu ruangah a hawng um .
45010018	Sikhawmsele , ka deih le : Thu an theih lo mi hi a dik tak ma ? Theih ta a , Pathian lasui thu nih a sim hâwi khan : " An hâu chu ram kipah a thang le , an thu kâwlkil tiang hen a thang rawh , " ti hen .
45010019	Chun , ka deih nawlh le : Israel mi tla nih an theih lo masi ? Mosi chu sângtu ding masachem asi : " Phun ah rêl tlâk lo mang hen , ka nan thîktir na awt ; phun fing lo tla chu mang hen nan thin ka nan thawktir na awt , " ti hen .
45010020	Chun , Isai nih râlṭha tak hen , " An ka hâwl lo mi tla tawng hen ka um le , an ka lam lo mi tla sinah theihtir hen ka um , " ti hen a sim .
45010021	Sikhawmsele , Israel mi tla thu lakah chun , " Mi ê-aw ngâilo leh hel mang tla rangah nî tlâk hen anmah lawmh duh hen ka bân ka phar tâwn kha , " a ti .
45011001	Asi chun , Pathian nih a mi tla chu a lawnh masi ? Lawnh lo e ! Kei khawm Israel mi , Abraham thlâk Benjamin phun ka si .
45011002	Pathian nih a theihkan mi tla chu a lawnh lo . Pathian lasui thu nih Elija thu a sim mi hi nan theih lo ma ? Anih nih chun Israel mi tla thu Pathian sinah a tlunh le ,
45011003	Lalpa , na khuavâng tla an thah le , na mâichâm tla an chimtir . Keimah lâwng ka um rih le , kei khawm thah an ka tum asi , " a ti mi hi .
45011004	Sikhawmsele , Pathian nih zeitin me a sâng ? " Baal mâika ah siksidîr dah lo mi sâng sarih keimah rangah ka zuah ko asi , " ti hen a sâng .
45011005	Chu hâwi ber hen , tuliau khawmah , zângfahnâk ruangah Pathian nih a thîm na mi tâwm an um .
45011006	Zângfahnâk ruangah asi chun thilti ruangah asi lai lo rawh . Chu hâwi asi lo chun , zângfahnâk hi zângfahnâk asi lai loh .
45011007	Zeitin asi lai rawh ne ? Israel mi tla nih chun an hâwl mi chu an tawng lo le , thîm mi tla lam nih chun an tawng le , a dang zawzawng tla chu an mawlâwt ver rawh asi .
45011008	" Pathian nih tusûn tiang hen ihmu suaknâk thlarau a pêk le , muh kholonâk mit tla , theih kholonâk nâ tla hen , " ti rîn hâwi khan .
45011009	Chun David nih chun , " Chun an puai tla chu an rangah thang leh tleihtu , tlûknâk leh rêpnâk hawng si seh .
45011010	An muh kholonâk ding hen an mit tla hawng chaw seh , zeiliau zawngah anna hamhnâk ah an kêng kûntir kumza na , " a ti .
45011011	Asi leh , Juda tla an tlû liauah an siatnâk ah an tlû pawt mi ma si lai ? Chu hâwi si loh ! An tlû ruangah Phundang tla sinah chun ruangsuahnâk a hawng tlung dauh lehlam asi , Israel mi tla thîktir na ding hen .
45011012	Churawhchun , Juda tla sualnâk chu laikulh neihsiahnâk asi , chun an thlarau ngâkṭahnâk chu Phundang tla rangah neihsiahnâk asi . An rangtlingnâk châng chu neihsiah khunnâk si lai .
45011013	Churawhchun , nannih Phundang tla sinah ka sim asi , kei Phundang tla sinah fial ka si ruangah , ka phun tla ka thîktir kho râmnâk ding hen leh an lakah zeimaw mi tla ruang ka suah kho na nâk ding hen ka rianṭuannâk hi ka putso asi .
45011015	Lawmh lo an si liau men ah laikulh chu Pathian hen hâwi tla ah siam hen an um chun anmah tla lawmhnawlhnâk ding chu thihnâk ah mi nung nawlhnâk lo chu zei me si lai ?
45011016	Chun , sang sêu masa mi chu a thenlimh chun a tlang khawm chu hâwi a thenlimh asi , chun a ram chu a thenlimh chun ṭeng tla khawm chu hâwi ber asi .
45011017	Chun a ṭeng zeimaw mi chu khiak hen a um chun nang , Phundang , oliv suak si hen , Juda lakah peh hen na um le , oliv thing ah ṭhatnâk ram va a bâwm bâk mi na si chun ṭeng dang lakah chun a zûm lah .
45011018	A zûm khawm le , nang a ram châwmtu na si lo le , a ram chu a nan châwmtu asi dauh .
45011019	Chun , nangnih , " Peh hen ka um khonâk ding hen ṭeng tla khiak hen an um rawh , " na ti lai .
45011020	Hi hi a dik asi : An lunglonâk ruangah khiak hen an um le ; nang na lungnâk ruangah na dîr asi .
45011021	A zûm lah le , ṭih lehlam rawh : Pathian nih ṭeng tatak tla chu a zuah lo chun , nang khawm a nan zuah lai loh .
45011022	Chun , Pathian ṭhat zia leh ṭihnung a kâi zia chu ruat nik ; a tlû mi tla rangah chun ṭihnung a kâi le , nang rangah lam chun a ṭha asi , a ṭhatnâk ah na um ko chun ; chu lo chun nang khawm sah hen na um lai .
45011023	Chun , Juda tla khawm chu lunglo hen an um kumza lo chun , peh hen an um lai ; Pathian nih anmah tla a peh nawlh kho na asi .
45011024	Nang oliv suak rerêng lakah mi tan phak mi men , suak dân lo hâwi hen oliv thing ṭha ah peh hen na um chun chubang a ṭeng tatak tla chu anmah oliv thing lîlâ ah chun peh an si tuktarâi lai .
45011025	Unau le tla , thuthup hi nan theih loh ka duh lo , chu lo chun nanna fingtir lai le ; Phundang tla rangtlingnâk a hawng tlung lân lo chu Israel mi zeimaw mi tla tlûnah thinlung changnâk a hawng tlung rih asi , ti hi .
45011026	Chun , Israel mi zawzawng ruangsuah hen an um ding zia chu hi hi asi : Pathian lasui thu nih , " Zion thawk hen ruangsuahtu a hawng suak lai le , Jakob thlâk tla thawk hen Pathian sunhsaklonâk a tlâutir lai .
45011027	Chu chu an sinah ka thutiam ding chu asi , an sual tla ka lâk tik chun , " ti hen a sim hâwi khan .
45011028	Thâwngthâng Ṭha lei dawn chun nanmah tla rangah mêlma an si le , thîm leikâng thu ruat lam chun thlâktu tla ruang khan duhtak tla an si .
45011029	Pathian nih a thilthawt pêk ah leh a kawhnâk ah chun a thinlung a lêt dah lo .
45011030	Nannih Phundang tla rangah lam chun , tuan chun Pathian thu nan ngâi lo le , sikhawmsele tuah lam chun , Juda tla nih an ngâilo ruangah Pathian khuaruatnâk nan tawng asi .
45011031	Chu hâwi ber hen tuah chun Pathian nih khua a nan ruat na ruangah hin , khuaruatnâk nan tawng khonâk ding hen , Juda tla khawm nih Pathian thu an ngâi rawh asi hi khuaruatnâk an tawng bâk nâk ding hen .
45011032	Pathian nih khua a ruat ver na kho ding hen mi zawzawng chu lunglonâk ah a khumh ver rawh .
45011033	Pathian finghnâk leh theihnâk tam zia chu a thûk a ! A lâirêlnâk tla chu theih kho lo leh a lampi tla chu zâwt kho mi zât asi lo chiam e !
45011034	Lalpa thinlung chu âu nih me theih ? Remruat piaktu ah an a ṭang rawh ?
45011035	Rulhnawlh ding khawm hen a sinah âu nih thu pêk masa ?
45011036	Amah thawk hen leh amah ruangah leh amah sinah thil zawzawng a hawng um asi ; amah sinah chun zungzâl hen rokualnâk um seh ! Amen .
45012001	Chun , unau le tla , Pathian khuaruatnâk ruangah hin bâwlnâk nung leh thenhlimh leh Pathian lawmh tlâk si ding hen nan taksa chu pêk ding hen ka nan ngiar na asi , chu chu nan rianṭuan ding rêng asi .
45012002	Hi laikulh dân hâwi hen um lah ule , Pathian duhzia a ṭha leh lawmh tlâk leh ṭhat rangtling chu nan theihfiang khonâk ding hen nan thinlung a thar a um hen hawng a dang dauh u .
45012003	Pathian nih a ka pêk mi zângfahnâk ruangah hin nan lakah âukhawm mah umdân tâwk nûnlêm ah sung-û tir lo hen , Pathian nih mikip sinah lungnâk tâwk a pêk hâwi vima hen rep tak a ruat dauh ding hen ka nan ti chiam na .
45012004	Taksa pumkhat ah ṭeng tamtak nan nei , ṭeng zawzawng thilti lam chu â bang lo le ,
45012005	chu hâwi ber hen , kannih tamtak sikhawmsele , Krist lakah chun taksa pumkhat kan si le , pakhat khat hen a ṭeng tawnh chiau kan si .
45012006	Zângfahnâk hawng kan pêk hâwi vima hen thilthawt pêk dang dang kan nei chiau le , thusim ding asi chun , kan lung tâwk hâwi vima hen kan sim lai ;
45012007	rianṭuan ding asi chun rian kan ṭuan thlir lai ; sîntirtu khawm nih sîntir thlir seh .
45012008	Fawrhtu nih chun fawrh thlir seh , thilpêktu nih chun ûi lo hen pêk seh ; lâirêltu nih taimâk suah tak hen rêl seh ; mi vêlneitu nih lâwm tak hen vêlnei seh .
45012009	Dâwtnâk chu perpetnâk tel lo hen si seh . Sual lei chu hua ule , ṭhat lei chu tleih thlir u .
45012010	Unau tla siherh leikângah chun siherh tak hen a siherh tawnh chiau u .
45012011	Chawnglawmh leikângah chun a duh piak tawnh ule ; taimâk suah leikângah chun zângzê lah ule , thlarau leikângah chun ṭhanemsemsê ngâi ule , Lalpa rianṭuan u .
45012012	Lungumnâk leikângah chun a lâwm ule , hamhtuar leikângah chun felfê ule , thlachamnâk leikângah chun thlacham kumza ule ;
45012013	mi thenhlimh tla samhphângnâk ah chun , ṭangpi ule , khual tla rangah lawmh kumza na u .
45012014	An nehsawh natu chu malsâwm na ule ; hawlhsiat chu barh lah u .
45012015	Â lâwm mi tla chu lâwmpi ule , a ṭap mi tla chu ṭappi u .
45012016	Dawnruat munkhat hen a um tawnh u . A Sung-û tir tuk lah u , nauta tla kawmh dauh na u . A fingtir lah u .
45012017	Âu sual khawm sual hen rulh lah u . Mi zawzawng ngaih hen thil dawh ruatkan u .
45012018	Ti kho asi chun , nangmah lei tal mi zawzawng hen rem hen um u .
45012019	Duhtak le tla , nan phû lam lah u , " Keimah nih lehrûl ka sam lai , Lalpa nih a ti , " ti rîn asi .
45012020	Churuangah , na mêlma a sung a vâng chun , ei ding pêk rawh , a tî a hâl chun , din ding pêk rawh ; chu hâwi na ti chun a thilti diklonâk tla lakah na mualphoh kho lai .
45012021	Sual neh hen um lah ule , ṭhatnâk hen sual chu neh dauh rawh .
45013001	Mi kip an tlûnah lâirêltu thu thu hen um na seh . Pathian thu lo hen âukhawm lâirêltu an um lo ; lâirêltu an um mi tla hi Pathian ruat an si .
45013002	Churuangah , âuzawng lâirêltu êltu chu Pathian ruat dotu an si ; a dotu tla nih chun anmah tlûnah lâirêlnâk an tawng lai .
45013003	Lâirêltu tla chu thil ṭha titu rangah chun ṭihnung a kâi lo le , thil ṭha lo titu rangah lam chun ṭihnungkâi an si . Asi chun lâirêltu ṭih lo hen um na duh ma ?
45013004	Thil ṭha ti le , a sawr na tawng lai ; anih chu na ṭhatnâk ding hen Pathian rianṭuantu asi . Khawmsele , thilsual na ti chun , ṭih rawh , rêp ding hen a thiltikhonâk chu a tak asi ruangah . Anih chu Pathian rianṭuantu , thilsual titu tlûnah thinthawk hen phu lamtu asi .
45013005	Churuagah , thinthawk ṭih ruang ko silo hen na siat leh ṭhat theihnâk ruang khawmah lâirêltu thu thu hen na um ding rerêng asi .
45013006	Hi ruangah hin siah khawm na châwi tâwn khateh ; chu hâwi thil tak ti rarâm ding hen Pathian rianṭuantu an asi .
45013007	Mi zawzawng sinah pêk ding mi vial pêk u ; tual man pêknâk ding mi sinah chun tual man pêk ule , siah châwinâk ding mi sinah chun siah châwi ule ; zah ding mi chu zah u , chawnglawmh ding mi chawnglawmh u .
45013008	A dâwt tawnhnâk cho lo chu âu sin khawmah zeikhawm a bat lah u ; mah minung hâwi dâwttu nih chun Dân chu a zâwt kim rawh asi .
45013009	Hi bang , " Ṭângdang pawmtâk lah , mi thah lah , fîr lah , " ti leh , thupêk dang um mi rerêng tla hi . " Nangmah na dâwt hâwi hen na zâwlbâwm tla na dâwt ding asi , " ti nih hin a put ver asi .
45013010	Dâwtnâk nih zâwlbâwm tla a râwk dah lo ; churuangah dâwtnâk hi Dân zawh rangtlingnâk asi .
45013011	Tuliau thil umzia nan theih ruangah leh it mi tla ṭhangh tik asi tatak rawh ti nan theih ruangah chu chu ka sim asi ; tuah chun kan lung tîr ngâk hen khan kan ruangsuahnâk chu a nâi dadauh rawh .
45013012	Zân hi a ral dêngmâng rawh le , khua a dei awt rawh ; churuangah , mûi thilti chu lawnh sele , chêu thuam hen kanna thuam lai .
45013013	Sûn ah um hâwi hen dawh tak hen kan um lai , zû din nawk leh zû rî a um lo hen , hur leh a duh a um lo hen , sual leh a nahsuah a um lo hen .
45013014	Lal Jisu Krist râlthuam hen chun a thuam dauh ule , nan taksa duhnâk zawh ding hen zeikhawm a siam lah u .
45014001	Chun , lungnâk ah chak lo mi chu a zumhmaihnâk tla simsâwi lo hen lawmh u .
45014002	Mi pakhat nih thil zeizawng hi ei kho hen a ruat le , mi chak lo lam nih chun thlâi ko a ei tâwn .
45014003	Zeizawng a ei mi nih chun a ei lo mi zauhnawmh lah seh ; a ei lo mi khawm nih a ei mi chu simsâwi lah seh : Pathian nih anih chu a lawmh rawh asi .
45014004	Midang to-aw simsâwitu chu âu me na si ? A dîr leh a tlûk chu amah hotu rang asi . Sikhawmsele , anih khawm dîrtir hen a um lai , Lalpa nih chun a dîrtir kho asi .
45014005	Mi pakhat nih ni khat hi ni dang ngâk hen a sung-û tir tâwn le , midang nih ni zawzawng hi bang ver hen a ngaih tâwn asi .
45014006	Mi kip mah thinlung lakah a theihthiam seh . Ni ulhtu nih chun Lalpa chawnglawmhnâk ding hen a ulh tâwn asi . Chun , zeizawng eitu nih chun , Pathian sinah lâwmthu a sim ruangah Lalpa chawnglawmhnâk ding hen a ei tâwn ; a ei lotu khawm nih chun Pathian sinah lâwmthu a sim le , Lalpa chawnglawmhnâk ding hen a ei lo tâwn asi .
45014007	Âukhawm mah rangah nung kan si lo le , âukhawm mah rangah thi kan si ber lo .
45014008	Kan nung chun Lalpa rangah kan nung le , kan thih khawm Lalpa rangah kan thi asi ; churuangah , kan nung khawmah , kan thi khawmah , Lalpa tâ kan si .
45014009	Krist thihnâk leh a hawng nung nawlhnâk san chu , minung leh mithi Lalpa asi khonâk hi asi .
45014010	Sikhawmsele , nangnih zeitin na unau na sâwi zia ? Asi leh , nangnih zeitin zia na unau na zauhnawmh ? Pathian lâirêlnâk tophah mâika ah kan ektê hen kan dîr awt asi .
45014011	Pathiau lasui thu nih , " Lalpa nih chun , Pathian nung ka si ruangah mikip ka mâika ah an kûn lai le , lei kip khawm nih Pathian ka si zia a phuang lai , " ti hen , a sim hâwi khan .
45014012	Chun , kan ektê hen Pathian sinah mah thâwngthâng kan sim chiau ding asi .
45014013	Churuangah , kanna sâwi lai lo rawh . Chu ngâk chun , âukhawm nih mah unau khamnâk mawh tlûknâk mawh siam lo a tum dauh u .
45014014	Amh lak cho chun thianglo zeikhawm a um lo ti Lalpa Jisu ah chun thungâi ka theihfiang , zeimawh thiang lo hen ruattu rang chun amah rang chun a thiang lo asi .
45014015	Na zei lo ei ruangah na unau thinlung a fâk chun dâwtnâk dân na zâwt lo rawh asi . Amah ruangrûl ah Krist a thih piak mi chu na zei lo ei nih veih lah seh .
45014016	Chun , na rangah ṭhatnâk chu sual leiah sim hen um lah seh ;
45014017	Pathian Ram chu din leh ei thu asi lo le , repnâk tla , remnâk tla , Thlarau Thenhlimh lâwmnâk tla asi dauh .
45014018	Âuzawng chubang thu lakah chun Krist rianṭuan chu Pathian lawmhkâng leh minung sawr hen a um tâwn asi .
45014019	Chun , remnâk ding leh a ṭhattir tawnhnâk thu tla chu kan ṭhâwl lai .
45014020	Na zei lo ei ruangah Pathian rianṭuan râwk lah . Thu zawzawng a thenhlimh ngâk , sikhawmsele , a zei lo ei nih mi a thlûk chun a eitu rangah sual asi .
45014021	Na unau tlûknâk ding asi chun , sa ei lo tla , uain din lo tla , thil zeizawng khawm tilo a ṭha asi .
45014022	Lungnâk na nei mi chu Pathian mâika ah nangmah cho theih hen nei ko rawh . Mah nih ṭha ti leikângah mawh hen â ruat lo mi chu a thaw a suak .
45014023	Khawmsele , zumhmaihtu nih a ei chun , lungnâk hen a ei lo ruangah mawh hen a um asi ; zeizawng lungnâk lo hen ti chu sual asi .
45015001	Chun , kannih lungnâk ah mi chak tla nih hin mah lawmhnâk hâwl lo hen , mi chak lo tla ṭangpi leh ritphurh sâwng na ding asi .
45015002	An ṭhatnâk ding hen mah zâwlbâwm tla lawmhtir cho si lo hen Thlarau ah ṭhanglian tir na kan tum chiau lai .
45015003	Krist khawm nih mah lawmhnâk a hâwl lo . " Nangmah fâitu tla fâinâk chu keimah tlûnah a tlâ , " ti rîn hâwi khan asi dauh .
45015004	Pathian lasui thu ah felfênâk leh lungngamnâk tawng hen lungumnâk kan nei khonâk ding hen , tuan liauah rîn mi tla chu kanmah hawng kan sîntirnâk ding asi ruangah .
45015005	Chun , kan Lalpa Jisu Krist Pa leh Pathian chu thinlung munkhat leh thurual a kan chawnglawmh khonâk ding hen , felfênâk leh lungngamnâk Pathian nih chun Krist Jisu sim hâwi hen , thinlung munkhat put hen a nan umtir na seh .
45015007	Churuangah , Krist nih chun Pathian rokualnâk ding hen a nan lawmh na mi hâwi khan a lawmh tawnh u .
45015008	Hi hi ka sim asi : Thlâktu tla sinah thutiam tla kha birhtir ding leh a zângfahnâk ruangah Phundang tla nih Pathian an chawnglawmh khonâk ding hen , Pathian thu a dik ti theihtirnâk ding hen Krist chu fêmtan tla rianṭuan ah a hawng um le ; Pathian lasui thu nih : " Churuangah , Phundang tla lakah ka nan sawr lai le , na min chawnglawmhnâk ding hen la ka sak lai , " ti hen , a sim hâwi khan .
45015010	Chun , a sim nawlh le : " Nannih Phundang zawzawng le tla , a mi tla hen a lâwm u , " ti hen .
45015011	Chun , " Nannih Phundang zawzawng le tla , Lalpa chu sawr u ; mi zawzawng khawm nih amah sawr seh , " a ti nawlh .
45015012	Chun , Isai nih , " Jese zung leh ram chu a um lai le , Phundang tla Lal ah um ding hen a hawng suak ding chu a um fâwn lai ; anih chu Phundang tla nih chun an lungum san lai , " a ti nawlh ber .
45015013	Thlarau Thenhlimh thiltikhonâk zârah lungumnâk nan nei tam khonâk ding hen , lungumnâk Pathian nih chun nan lung ruangah lâwmnâk leh remnâk chi kip hen a nan khattir na seh .
45015014	Chun ka unau le tla , nanmah tla thu chu nanmah ngelchel ṭhatnâk hen nan khat hen , finghnâk chi kip nan nei hen , nun nanna simh tawnh kho ti keimah ngelchel nih dik tak hen ka theih .
45015015	Sikhawmsele , Phundang tla lakah Krist Jisu rianṭuantu ah ka um khonâk ding hen Pathian nih hawng ka pêk mi zângfahnâk ruangah hin a nan theihpi na ding hen zeimaw kar lakah râlṭha dauh hen ka rîn asi . Ka ap mi Phundang tla chu Thlarau Thenhlimh nih thenhlimhtir mi an si le , lawmh tlâk an si khonâk ding hen Pathian Thâwngthâng Ṭha leikângah bâwlpu rian ka ṭuan asi .
45015017	Chun , Pathian leikângah Krist Jisu ah putso ding ka nei asi .
45015018	Krist nih Phundang tla lungtir ding hen , thusim leh thilti hen , singsiahnâk tla leh thilchê tla , Thlarau Thenhlimh thiltikhonâk ah chun , keimah mang hen a thilti tla cho lo chu zeikhawm sim ka ngamh loh . Jerusalem khua leh a kiangkam ram thawk hen , Ilurikon ram tiang hen , Krist Thâwngthâng Ṭha chu ram kipah kim hen ka sim rawh ; keimah mang hen a thilti chu chu tluk asi .
45015020	Asi , midang lungphûm tlûnah dirh ka si lonâk ding hen , Thâwngthâng Ṭha chu Krist min lam rawh nâk mun ah sim lo hen ,
45015021	Pathian lasui thu nih : " A thâwngthâng sim dahlonâk mi tla nih chun , an muh lai le , theih dahlo mi tla nih chun an theih lai , " ti hen a sim hâwi khan , sim ka tum dauh tâwn asi .
45015022	Churuang tak chun asi , nan sinah hawng kal ding ka tlawlh kumza tâwn mi chu .
45015023	Tuah lam chun , hi ram kiangkam ah hin ṭuannâk mun rerêng ka nei lo rawh le , kum tamtak chu nan sinah hawng kal ding duh hen ka um rawh le ,
45015024	Spain ram ah ka kal tik zawngah kal pah hen a nan muh na ding ka lungum le , nanmah tla chim rang hen a nan kawmh tâ na rih sele , chu leiah ka kalnâk ah chun nannih tla nih nan ka thlah ding hen ka lungum .
45015025	Tuah lam chun , mi thenhlimh tla rianṭuan ding hen Jerusalem khua ah ka kal awt rih asi .
45015026	Makedonia leh Gris ram ah mi tla nih chun lungâwi tak hen Jerusalem khua ah mi thenhlimh tla a pâm mi tla rangah sum an thawh rawh asi .
45015027	Asi , lungâwi tak hen an ti asi , an lakah anna bat rêng asi , Phundang tla nih an thlarau lei thilti tla an bâwmpi na asi chun , laikulh lei thil hen anmah tla ṭangpi bâk rûl a herh rêng asi .
45015028	Churuangah , chu chu ka ti hen , rah khawm chu anmah tla fiang tlo hen ka muhtir na thluh chun , nanmah tla pal hen , Spain ram ah ka kal vima lai .
45015029	Chun nan sinah ka hawng kal tikah Krist malsâwmnâk rangtling put hen ka hawng kal lai ti ka theih .
45015030	Unau le tla , thla nan ka cham piaknâk ah chun , Judai ram ah lunglo tla lakah ka him khonâk ding hen leh Jerusalem khua rang dingah ṭangpinâk ka put mi hi mi thenhlimh tla lawmhkâng tak asi khonâk ding hen thla hawng ka champi rarâm ding hen Lalpa Jisu Krist leh Thlarau Thenhlimh dâwtnâk hen ka nan ngiar chiam na ;
45015032	Pathian rem tih hâwi hen lâwptlo tak a nan sinah ka hawng kal hen kanna panhlâu rual khonâk ding hen .
45015033	Remnâk Pathian chu nan ektê sinah um seh . Amen .
45016001	Kan farnu Phoibi Kenkria khua ah kawhmi rianṭuantu hi , Lalpa min hen mi thenhlimh tla hâwi ber hen nan hawng lawmh ding
45016002	leh nan bawmh a herhnâk kipah bawmh ding hen an meltheihtir na ka duh asi . Amah ngelchel khawm hi mi tamtak bawmhtu a hawng si tâwn le , keimah ngelchel khawm a ka bawmh asi .
45016003	Priskili leh Akuila , Krist Jisu ah ka rianṭuanpi , ka nungnâk ,
45016004	humnâk dingah ngâwng dawnh tla kha chibai hawng ka bûk piak ; kei cho silo hen , Phundang kawhmi murui zawzawng khawm nih an sinah lâwmthu an sim asi .
45016005	An in ah kawhmi tla anna pûm mi tla chu chibai hawng ka bûk piak na ber u . Ka duhtak Epainita , Asia ram ah Krist lung masachemtu kha chibai hawng ka bûk piak u .
45016006	Mari , nan rangah hamh tak a ṭuantu kha , chibai hawng ka bûk piak u .
45016007	Ka hâwi Juda mi , Andronika , leh Junia , ka rêngtlâpi tla kha chibai hawng ka bûk piak u ; annih chu mifial tla lakah minthang tak an si le , ka ruangrûl ah Krist lakah um masa dauh an si .
45016008	Ampliata , Lalpa ah ka duhtak kha , chibai hawng ka bûk piak u .
45016009	Krist ah ka rianṭuanpi Urbana leh ka duhtak Stakua chibai hawng ka bûk piak u .
45016010	Krist lakah mi tak , Apelis kha chibai hawng ka bûk piak u . Aristobulas dâwngsung tla lakah mi kha chibai hawng ka bûk piak u .
45016011	Ka phun Herodion kha , chibai hawng ka bûk piak u . Narkisa dâwngsung lakah mi , Lalpa lakah um mi tla kha chibai hawng ka bûk piak u .
45016012	Trufaina leh Truphosa Lalpa a rian hamh tak a ṭuan tâwn tla kha chibai hawng ka bûk piak u . Duhtak Parsi , Lalpa lakah hamh tak hen rianṭuan rawh mi kha , chibai hawng ka bûk piak u .
45016013	Lalpa lakah thîm mi Rufa leh a nu , ka nu bâk kha , chibai hawng ka bûk piak u .
45016014	Asunkrita tla , Phlegon , Hermi tla , Patroba tla , Herma tla , an sinah , unau um tla hen khan , chibai hawng ka bûk piak u .
45016015	Philologa leh Juli hen , Neria leh a farnu hen , Olimpa hen , an sinah mi thenhlimh um mi zawzawng hen khan , chibai hawng ka bûk piak u .
45016016	Chawchawk thenhlimh hen chibai a bûk u . Krist kawhmi murui zawzawng nih chibai an bûk na asi .
45016017	Chun , unau le tla , sîntirnâk thu nanmah sîn lo leikângah ṭhennâk leh tlûknâk siamtu tla chu ṭha dek a vêng ding leh hawitâk ding hen ka nan ngiar na .
45016018	Chu hâwi mi tla nih chun kan Lalpa Krist rian an ṭuan lo le , anmah paw rian an ṭuan dauh tâwn ; an kâ ṭhatnâk leh an hawlh thiamnâk hen mi fing lo tla thinlung an perpet tâwn .
45016019	Nan lung zia chu mi zawzawng lakah a thang rawh ruangah . Churuangah , nanmah leikâng thu ah ka lâwm asi ; khawmsele chu , ṭha leikângah chun nan fing hen sual leikângah nan fing lo ka duh asi .
45016020	Chun , remnâk Pathian nih chun nan kêzaphah tangah Setan chu a nan lamhbêktir sawm na lai . Kan Lalpa Jisu Krist zângfahnâk chu nan sinah um seh .
45016021	Ka rianṭuanpi Timothe leh ka phun hâwi Lukia tla , Jason leh Sosipater tla nih chibai an bûk na .
45016022	Kei , Tertia , hi lasui rîntu nih hin , Lalpa min hen chibai ka nan bûk na .
45016023	Kei leh kawhmi tla tlungnâk in dâwngpupa Gaia nih chun chibai ka nan bûk na . Khuasung sum zauhkhenhtu Erasta leh kan unaupa Kuarta nih chun chibai an bûk na .
45016024	Kan Lalpa Jisu Krist zângfahnâk chu nan ektê sinah um seh . Amen .
45016025	Ka Thâwngthâng Ṭha leh Jisu Krist thusim hâwi hen , thuthup phuangnâk hâwi hen , chu thuthup chu zungzâl thawk hen â thup tâwn .
45016026	Tuah lam chun langhtir asi le , lungnâk chu a zûl khonâk ding hen , zungzâl Pathian thupêk hâwi vima hen khuavâng tla lasui thu hen phun kip sinah theihtir asi rawh .
45016027	Nannih an birhtir kho natu Pathian fing sinah cho Jisu Krist ruangah zungzâl hen rokualnâk um seh ! Amen .
46001001	Pawl , Pathian duhzia hen Jisu Krist mifial si ding hen kawhmi leh kan unaupa Sosthen nih chun :
46001002	Korin khua ah Pathian kawhmi um tla , Krist ah thenhlimhtir hen Pathian mi tla si ding hen kawhmi tla sinah , ram kipah anmah leh kanmah Lalpa Krist min lamtu zawzawng tla hen :
46001003	Pathian kan Pa leh Lalpa Jisu Krist sinah mi zângfahnâk leh remnâk nan sinah um seh .
46001004	Krist Jisu zârah a zângfahnâk nan sinah pêk mi ruang khan nanmah leikâng thu ah Pathian sinah lâwmthu ka sim kumza tâwn .
46001005	Zeizawng ah thusim kipah leh theihnâk kipah amah lakah chun neihtir hen nan um mi thu ah khan ;
46001006	chu hâwi hen Krist thu ka theihtir mi chu nanmah lakah birhtir hen a um kha .
46001007	Chuvachun , kan Lalpa Jisu Krist langhnâk ngâk hen , thilpêk rerêng ah nan samphâng lo .
46001008	Anih nih chun kan Lalpa Jisu Krist Ni ah chun simsâwi kawp lo hen nan umnâk ding hen a dawngh tiang hen a nan birhtir na lai .
46001009	Pathian , a Fapa Jisu Krist kan Lalpa kawmhnâk ah a nan kawh natu kha zumh a kâi asi .
46001010	Chun , unau le tla , nan ektê hen thu bang cho nan sim hen , nan lakah ṭhennâk rêng a um lonâk ding hen , thinlung munkhat leh dawnruatnâk munkhat hen nanna tlâi thlir khonâk ding hen kan Lalpa Jisu Krist min hen ka nan ngiar na .
46001011	Ka unau le tla , nan thu chu nan lakah êlnâk tla a um ti hen Kloi dâwngsung tla nih an ka simh asi .
46001012	Hi hi asi ka ti mi chu : mikip nih , " Kei Pawl murui ka si , " " Kei lam chu Apolo murui ka si , " Kei lam chu Peter murui ka si " Kei lam chu Krist murui ka si , " nan ti chiau hi .
46001013	Krist chu ṭhen hen a um mazei ? Pawl nan ruangrûl ah khenhbêk hen a um mazei ? Asi lo leh , Pawl min hen baptis hen nan um mazei ?
46001014	Krispa leh Gaia lo chu nan lakah mi âukhawm ka nan baptis na lo ruangah Pathian sinah lâwmthu ka sim asi .
46001015	Chu hâwi asi lo chun mi nih keimah min hen baptis nan si ti an sim lebang lai .
46001016	Stephan dâwngsung tla lam chu ka baptis na bâk , chu lo chu midang ka baptis na mawh ka theih loh .
46001017	Krist nih chun baptis ding hen a hawng ka fial lo , Thâwngthâng Ṭha sim ding hen a hawng ka fial dauh asi ; thufing sim lo hen , chu hâwi asi lo chun Krist kraws chu zeikhawm lo hen ka umtir lebang lai .
46001018	Kraws thu chu a tlâu liau chir mi tla rangah chun âtnâk asi ; kannih ruangsuah liau mi tla rangah lam chun Pathian thiltikhonâk asi .
46001019	Pathian lasui thu nih , " Mi fing finghnâk chu ka veih lai le , mi fâifîm theihthiamnâk chu ka lâwt lai , " ti hen , a sim hâwi khan .
46001020	Mi fing chu kha zeiah me ? Mi thiam chu kha zeiah me ? Hi laikulh ah êltu chu kha zeiah me ? Pathian nih laikulh finghnâk hi âtkâi asi ti a theihtir lo masi ?
46001021	Pathian finghnâk ah chun laikulh nih a finghnâk mang hen Pathian an theih kho lo nûnah thusim âtkâi mang hen a lungtu tla ruangsuah chu Pathian nih thungâi ṭha a ti .
46001022	Juda tla nih chun singsiahnâk tla an hâwl tâwn , Greek tla nih chun finghnâk an hâwl tâwn .
46001023	Kannih lam nih chun Krist khenhbêknâk thu kan sim tâwn asi ; chu chu Juda tla rangah chun tlûknâk , Phundang tla rangah chun âtnâk asi .
46001024	Sikhawmsele , Juda tla khawm si seh Greek tla khawm si seh , kawhmi tla rangah chun Krist chu Pathian thiltikhonâk leh Pathian finghnâk chu asi .
46001025	Pathian âtnâk chu minung finghnâk ngâk hen a fing dauh , Pathian chaklonâk khawm chu minung chaknâk ngâk hen a chak dauh .
46001026	Unau le tla , Pathian nih a nan kawh na nâk hi ruat nik u , taksa leiah mi fing tamtak tla , mi thiltikho tamtak tla , mi ṭha tamtak tla , kawh an si lo zia hi !
46001027	Sikhawmsele , Pathian nih laikulh thil â tla chu a thîm dauh le , mi fing tla chu a mualphoh khonâk ding hen .
46001028	Chun , Pathian nih laikulh thil chak lo tla chu a thîm le , thil chak tla chu a mualphoh khonâk ding hen ; chun , laikulh thu sia leh zauhnawmhkâi tla , thil um lo mi tla tiang hen Pathian nih a thîm le , thil um tla chu zeikhawm lo ah a siam khonâk ding hen .
46001029	Pathian mâika ah âukhawm anna putso kho lai loh .
46001030	Nannih lam chu amah ruangah Krist Jisu lakah chun nan um asi ; anih chu Pathian sinah mi kan rangah finghnâk ah siam asi , repnâk ah , thenhlimhnâk ah , tlanhnâk tla hen .
46001031	Churuangah , Pathian lasui thu nih , " Â putso mi vial nih Lalpa putso seh , " ti hen , a sim hâwi khan .
46002001	Chun , unau le tla , kei lam chu Pathian thu thup ka nan simh na ding hen nan sinah ka hawng liau khan thusim rokual leh finghnâk rokual ka mang lo .
46002002	Jisu Krist , amah ngelchel khenhbêk hen a um mi thu cho lo chu nan lakah zeikhawm theih ka tum lo kha .
46002003	Chun , chak lo leh ṭih hen , thungâi thir bû hen nan lakah ka um .
46002004	Chun , nan lungnâk chu minung finghnâk ah ngauh lo hen , Pathian thiltikhonâk ah ngauh hen a um dauhnâk ding hen ,
46002005	ka hawlhkâ suak leh ka thusim tla chu thufing hen lêmnâk thu asi lo le , Pathian thlarau leh thiltikhonâk theihtir hen asi dauh kha .
46002006	Sikhawmsele , upa tla lakah chun thufing khawm kan sim tâwn , sikhawmsele , hi laikulh thufing hi asi lo le , hi laikulh lâirêltu tlâu ding mi thiltikhonâk khawm asi lo .
46002007	Pathian finghnâk thuthup chu ka sim dauh tâwn asi , finghnâk â thup mi , kan rokualnâk dingah Pathian nih laikulh um lânah a ruatkan rawh mi chu .
46002008	Chu finghnâk chu hi laikulh lâirêltu tla rerêng nih an theih lo ; theih sele chu rokualnâk Lalpa chu an khenhbêk lai loh .
46002009	Pathian lasui thu nih , " Mit nih muh dah lo , nâ nih theih dah loh , minung thinlung a lût dah loh , Pathian nih a dâwt mi rangah a timhtuah mi vial tla chu , " ti hen , a sim hâwi khan .
46002010	Kannih lam chu chubang chu Pathian nih a Thlarau hen hawng kan theihtir rawh asi . Thlarau nih chun zeizawng a zâwt ver tâwn , Pathian thu thûk khawm .
46002011	Minung thu tla chu minung thinlung a sungah um mi ber lo nih chun minung lakah âu nih me theih lai ? Chu hâwi ber hen , Pathian thu tla thu Pathian Thlarau ber lo nih chun âu nih khawm an theih loh .
46002012	Chun , a thawt hen Pathian nih thu hawng kan pêk mi tla chu kan theih khonâk ding hen , kannih lam nih chun laikulh thlarau si lo hen , Thlarau , Pathian sinah mi chu kan tawng dauh asi .
46002013	Minung finghnâk thu leikângah sîntirnâk sim lo hen , Thlarau sîntirnâk thu a sim dauh hen , Thlarau lei thu tla chu thlarau lei mi tla sinah simhfiang hen , chubang thu hawng kan pêk mi tla khawm chu kan sim tâwn .
46002014	Laikulh mi nih chun Thlarau lei thu tla chu a lawmh tâwn lo , anih ngaih chun âtkâi an si ; Thlarau ah theih mi asi ruangah a theih kho lo rerêng asi .
46002015	Thlarau lam nih chun thu zeizawng a theihfiang tâwn , amah chu âukhawm nih an theihfiang lo .
46002016	Pathian lasui thu nih , " Âu nih me Lalpa thinlung theih rawh hen , amah thu sîntir kho lai ? " ti hen , a sim hâwi khan . Kannih lam nih chun Krist thinlung kan put asi .
46003001	Chun , unau le tla , thlarau mi tla sinah sim hâwi hen nan sinah thu ka sim kho lo , taksa mi tla sinah sim hâwi khan ka sim kha , Krist ah fasêm tla sinah sim hâwi cho hen .
46003002	Buh silo hen nûk hen ka nan châwm na kha , buh nan ei kho lo ruangah khan : tu khawmah nan ei kho lo nget rih asi ,
46003003	taksa mi nan si kumza rih ruangah . Nan lakah nahsuahnâk leh êlnâk a um tâwn ruangah hin taksa mi si hen minung hâwi hen nan um asi lo mazei ?
46003004	Mi pakhat nih , ' Pawl murui ka si , midang nih , " Kei lam chu Apolo murui ka si " nan ti sung zawng chu minung nan silo mazei ?
46003005	Apolo chu zei me asi ? Pawl khawm chu zei me asi ? Rianṭuantu nanmah tla a nan lungtir natu cho an si , chu khawm chu Lalpa nih a pêk na vevê mi hâwi vima asi .
46003006	Kei nih ka phun le , Apolo nih tî hen a châwm , sikhawmsele , Pathian nih a ṭhangtir asi .
46003007	Chun , a ṭhangtirtu Pathian cho lo chu a phuntu chu zeikhawm asi lo , tî hen châwmtu khawm chu zeikhawm asi bâk lo .
46003008	Chun , a phuntu leh tî hen châwmtu chu pumkhat an si , sikhawmsele anmah rianṭuan hamh zia hâwi vima hen lâwmman an tawng vevê lai .
46003009	Kannih lam chu Pathian rianṭuantu kan si ; nannih Pathian lo munma chu nan si . Pathian in sak chu nan si ber .
46003010	Pathian nih zângfahnâk hawng ka pêk mi mang hen in sak thiam mi rian ka ṭuan le , lungphûm ka phûm , midang nih a tlûnah in an sak . Sikhawmsele , mikip a tlûnah an sak zia ding mi lakah a thiamthih chiau na seh .
46003011	Lungphûm chia lo chu lungphûm dang âukhawm nih an phûm kho lai loh , chu lungphûm chu Jisu Krist chu asi .
46003012	Chun , lungphûm tlûnah chun âuzawng nih ngûn hen mawh , tangka hen mawh , lung sung hen mawh , thing hen mawh , belh hen mawh , fapawn hen mawh in sak sele -- mikip rianṭuan chu a lang rawh lai .
46003013	Krist a hawng langh Ni ah chun a langtir awt ruangah ; chu Ni ah chun mei ngelchel nih mikip rianṭuan chu zei hâwi me asi a nik lai rawh .
46003014	Âu rianṭuan zawng a tlûnah a sak mi chu a um kumza chun , chu nih chun lâwmman a tawng lai .
46003015	Âu rianṭuan zawng a kâng chun , chu nih chun a dawk lai : amah lam chu ruangsuah hen a um lai , sikhawmsele mei ah a lan mi hâwi hen .
46003016	Pathian in nan si ti leh Pathian Thlarau nanmah lakah a um kumza ti nan theih lo mazei ?
46003017	Âuzawng nih Pathian in chu a râwk chun chu minung chu Pathian nih a râwk lai Pathian in chu a thenhlimh ruangah ; chu in chu nanmah nan si .
46003018	Âukhawm mah a â tir lah seh . Nan lakah âuzawng hi laikulh ah hin fing hen â ruat chun a fing khonâk ding hen mi â ah a chang seh .
46003019	Hi laikulh finghnâk hi Pathian ngaih hen âtnâk asi , " Pathian nih mi fing tla chu an fing perpetnâk lakah a awhtir na tâwn , " ti hen Pathian lasui thu nih a sim hâwi khan .
46003020	Chun , Pathian lasui thu dang nih , " Lalpa nih chun mi fing tla dawnruatnâk tla chu a thawt asi ti a theih , " ti hen , a sim .
46003021	Churuangah , âukhawm nih minung tla putso lah seh . Zeizawng hi nan tâ asi ver asi .
46003022	Pawl mawh , Apolo mawh , Kipha mawh , laikulh mawh , nungnâk mawh , thihnâk mawh , thil um chia mawh , thil hawng um ding mi mawh , a ektê hen nan tâ ver asi ; nannih khawm Krist tâ nan si ;
46003023	Krist khawm chu Pathian tâ asi .
46004001	Kannih tla hi Krist rianṭuantu leh Pathian thu thup zauhkhenhtu ah mi nih hawng kan ngaih seh .
46004002	Hi lakah hin zauhkhenhtu chu zumhkâi a herh asi .
46004003	Sikhawmsele , nannih nih nan ka niknâk chu minung dawnruatnâk hen nan ka niknâk chu ka rangah thu metê asi ; mah khawm ka nik dah lo .
46004004	Zeikhawm simsâwinâk ka theih lo ; sikhawmsele , chu nih chun hawng ka mawhtir lêm lo ; hawng ka niktu chu Lalpa asi dauh .
46004005	Chun , a hun lânah hin zeikhawm nik lah u , Lalpa a hawng kal lân lo chu . Anih nih chun mûi thil thup tla chu chêu ah a hawng suah lai le , thinlung ah tum mi khawm chu a hawng langh lai ; chu tikah chun mikip nih Pathian lakah chun mah ting tâwk ah sawr an lawh chiau lai rawh .
46004006	Chun , unau le tla , thurîn tla chu nan lanh lonâk ding hen kanmah lakah hin nan châwng khonâk ding hen chubang tla chu nan ṭhatnâk ding hen kei leh Apolo kanna ngaih asi , nan lakah âukhawm pakhat putso hen pakhat nan zauhnawmh lonâk ding hen .
46004007	Nang âu nih me a nan ti bîk ? Na ting lo mi chu zei me na nei ? Na ting asi chun zeirangah ting lo hâwi hen na sawr phah ?
46004008	Tu thawk hen nan khawp rawh , tu thawk hen nan nei rawh , kanmah tel lo hen nanmah lâwng hen nanna lal rawh asi hi : lal tatak ule ka duh asi , kannih khawm nih nanmah tla hen kanna lal khonâk ding hen !
46004009	Pathian nih kannih mifial tla hi thi ding a ruat chia hâwi hen a dawnghchem ah hawng kan langhtir hen ka ngaih asi . Laikulh leh vânmifial tla leh minung tla mitmuh ah zauhnuam ah siam hen kan um hi .
46004010	Kannih lam chu Krist ruangah mi â kan si , nannih lam chu Krist ah mi fing nan si dauh . Kannih lam chu kan chak lo le , nannih lam chu nan chak , nannih lam chu mi chawnglawmh hen nan um le , kannih lam chu mi zauhnawmh hen kan um asi .
46004011	Tutiang khawm hen kan sung a vâng hen kan tî a hâl le , nipuan kanna tinh lo , mi kut nurnâk kan si , umnâk bir kan nei lo ; mah kut hen ṭuan hen thungâi kanna hamh .
46004012	Mi nih hawng kan fâi chun , mal kan sâwm na tâwn ; mi nih hawng kan nehsawh chun kan tuar rarâm tâwn , mi nih hawng kan phûm chun kan lêm na tâwn .
46004013	Tutiang khawm hen laikulh nâwmtâm thu zawzawng , nâwm hâwi hen mi nih hawng kan ngaih asi .
46004014	Ka nan ningzaktir na ding hen hi thu hi ka rîn lo le , ka fa duhtak tla hâwi hen nun a nan simh na ding hen ka rîn dauh asi .
46004015	Krist lakah chun sîntirtu sîng khat nei khawm ule , pa lam chu tamtak nan nei lo asi ; kei nih Krist Jisu ah chun Thâwngthâng Ṭha hen ka nan ring na kha .
46004016	Chun , nan ka chawng ding hen ka nan ngiar na .
46004017	Churuang chun Timothe , Lalpa lakah ka fa duhtak leh zumhkâi chu nan sinah ka hawng fial asi . Anih nih chun Krist ah ka umdân , ram kipah kawhmi tla murui kip ka sîntir na tâwn mi hâwi hi a nan theihtir na lai .
46004018	Chun , kei nan sinah hawng kal lo rawh ding hâwi hen nan ruat ruangah zeimaw mi nanna zûm asi .
46004019	Sikhawmsele , Lalpa nih rem a ti chun sâwtlotê ah ka hawng kal lai ; chun mi a zûm mi tla thu chu silo hen an thiltikhonâk chu ka theih rawh lai .
46004020	Pathian Ram chu thu hen a um lo le , thiltikhonâk ah a um dauh asi .
46004021	Zei me nan duh dauh ? Vuakfung hen ma nan sinah ka hawng kal lai , dâwtnâk leh dawnhkhonâk thinlung put hen ma ?
46005001	Nan lakah pung le lêngnâk a um ti thu a thang chiam asi . Chu hâwi pung le lêngnâk chu Phundang tla lak khawmah a um lo mi , nan lakah mi pakhat nih a nu-ei a umpi kha .
46005002	Chun , chu thil titu chu nan lakah mi suah ding mi lawksawngpi ngâk hen zumhnâk ah lam nan mang .
46005003	Keimah ngelchel hi taksa hen ka tel lo narêng hen thlarau ah lam chun ka tel , thil chu hâwi tluk titu chu tuah khawm Lalpa Jisu min hen chu mi tlûnah lâi ka rêl piak le , nan lakah tel hâwi tluk hen ka ruat rawh .
46005004	Nannih leh ka thlarau chu kan Lalpa Jisu thiltikhonâk ah a pûm hen ,
46005005	mi chu hâwi chu a thlarau Lalpa Ni ah chun ruangsuah hen a um khonâk ding hen a taksa tlâutir hen Setan sinah pêk sele ka ti asi .
46005006	Nanna zûmnâk hi a ṭha lo . Thilnu tâwmtê nih sang tlang chu a pum hen a zunh hep tâwn ti nan theih lo masi ?
46005007	Thilnu telh lo mi nan si hâwi ber hen sang tlang thar nan si khonâk ding hen thilnu li chu thianh u . Kan Kalkanh Kût khawm an thah rawh asi , Krist ngelchel chu .
46005008	Churuangah , kanna kût lai , thilnu li a kût lo hen , nunsiat leh sualnâk ah kût lo hen , thilnu tel lo hen taknâk leh diknâk sang hen kanna kût lai .
46005009	Ka lasuikuat lakah khan pung-le-lêng mang kawmh lo ding hen nan sinah ka rîn kha .
46005010	Kha laikulh ah pung-le-lêng mang tla mawh duhlei leh lêp mang mawh , ruk sawnhtu tla mawh lam chu kawmh lo thlo ding ka ti mi asi lo ; chu hâwi si sele chu laikulh thawk hen suak ding nan si awt asi .
46005011	Tu lam chun âuzawng unau min put ṭung hen pung-le-lêng mang mi mawh , mi duhlei mawh , ruk sawnh mi mawh , mi fâi mang mawh , zûrît mang mawh , lêp mang mawh hawng sele kawmh lo ding hen nan sinah ka rîn asi ; chu hâwi mi sinah chun ei khawm ei lo ding hen .
46005012	Lênglei ah mi tla chu kei nih ka ruat ding zei me a um ? Nannih nih a sungah mi tla nan ruat hen lênglei ah mi tla lam chu Pathian nih a ruat tâwn asi lo ma ? Chu misual chu nan lakah mi nar u .
46006001	Nan lakah âuzawng nih midang thupawi thenhlimh mâika ah tlunh lo hen mi rep lo mâika ah nan tlunh ngam awt masi ?
46006002	Asi chun , mi thenhlimh tla nih chun laikulh lâi an rêl awt ti nan theih lo masi ? Chun , laikulh men hi a lâi nan rêl awt asi chun thil mêchem tla khawm chu lâirêl tlâk lo ma nan si ne ?
46006003	Tuliau thil chu sim lo hen , vânmifial tla men lâi kan rêl awt ti nan theih lo masi ?
46006004	Chun , thu rêl ding nan nei chun kawhmi tla lakah mawhphurhtu silo mi tla chu nan rêltir na tâwn mazei ?
46006005	Nan ningzaknâk ding hen ka sim asi . A unau tla kar lakah thu thlûk kho mi mi fing pakhat tal nan lakah nan tawng kho lo menmaw !
46006006	Unau pakhat nih a unau chu lâirêlnâk ah a tlunh tâwn ? Lunglo tla sinah a va si ngê rih .
46006007	Asi , hi hi nanna replonâk tak pakhat chu asi : thupawi nanna neitawnh mi hi . Zeirangah me diklo tak hen nanna tinâk chu nan ṭuan kho lo ? Zeirangah naunehnâk chu nan tuar dauh lo ?
46006008	Asi nanmah ngelchel nih unau tlûnah khawm nan ti dik lo le , nan nâuneh na tâwn .
46006009	Asi chun , mi rep lo tla nih chun Pathian Ram an luah lai loh ti nan theih lo masi ? Perpet hen um lah u ; pung-le-lêng mang tla mawh , ruk sawnh tla mawh , ṭângdang pawmtâktu tla mawh , mi hur tla mawh , tawkua hur tla mawh ,
46006010	fîr mang tla mawh , mi duhlei tla mawh , zûrît mang tla mawh , fâi mang tla mawh , lêp mang tla mawh khawm nih Pathian ram an luah lai loh .
46006011	Chun , nannih zeimaw mi chu hâwi mi nan si tâwn kha . Sikhawmsele , Lalpa Jisu Krist min leh kan Pathian Thlarau ah ṭâwl thiang nan si rawh , thenhlimh mi nan si rawh le , mawhtir lo mi nan si rawh .
46006012	Thil zeizawng ti ka rang a thiang le , thil zeizawng ti a ṭha lêm lo . Sikhawmsele , zei sal ah khawm ka siang lo .
46006013	Ei ding tla chu paw rangah asi , paw chu ei ding tla rangah asi . Sikhawmsele , Pathian nih a tlâutir vevê lai . Chun , taksa hi pung le lêngnâk asi lo le , Lalpa rangah asi dauh ; Lalpa khawm taksa rangah asi .
46006014	Chun , Pathian nih Lalpa chu a thawh le , kannih khawm a thiltikhonâk hen hawng kan thawh bâk lai .
46006015	Nan taksa chu Krist ṭeng tla asi ti nan theih lo masi ? Krist ṭeng tla chu lâk piak hen nunau â zuar mi ṭeng tla ah ka siam awt ma ? Si lo !
46006016	" Asi chun , nunau â zuar mi hen â tlâi mi chu amah hen pumkhat asi ti nan theih lo masi ? Pathian lasui thu nih , An panih hen taksa pumkhat an hawng si lai rawh , " ti hen fiang tak hen a sim hâwi khan .
46006017	Lalpa lakah a pêk mi lam chu amah hen Thlarau pumkhat an si .
46006018	Pung le lêngnâk hi tektâk u . Minung thil tisual zeizawng hi taksa lênglei ah asi ; pung-le-lêng mang chu amah taksa tlûnah thilsual a ti asi .
46006019	Asi chun , nan taksa chu nan sungah um Pathian sinah mi nan tawng mi Thlarau Thenhlimh in asi ti nan theih lo masi ? Mah tâ khawm nan si lo le , man hen châwk nan si rawh asi .
46006020	Churuangah , nan taksa hen Pathian chawnglawmh u .
46007001	Chun , nan rîn mi thu tla kha -- Mipa rangah nunau tawngh lo a ṭha asi .
46007002	Sikhawmsele , pung le lêngnâk a um tâwn ruangah mipa nih nupi bîk nei chiau sele , nunau khawm nih pasal bîk nei chiau seh .
46007003	Pasal nih chun a nupi sinah a ting ding tâwk pêk seh ; chu hâwi ber hen nupi khawm nih a pasal sinah a ting ding tâwk chu pêk bâk seh .
46007004	Nupi nih chun amah taksa tlûnah thu a nei lo le , a pasal nih chun thu a nei dauh asi ; chu hâwi ber hen pasal khawm nih chun amah taksa tlûnah thu a nei lo , a nupi nih chun thu a nei dauh asi .
46007005	Thlacham ding hen nanna pêk khonâk ding hen leh nanna kawmh nawlh khonâk ding hen sâwtlotê rangah rem nan ti vevê cho lo chun âu lei khawm a thlahthlamh lah u , chu lo chun nanna sûm kho lo ruangah Setan nih a nan lêm na lebang lai .
46007006	Sikhawmsele , hi thu hi thupêk leikâng hen ka sim lo le , siang leikâng thu hen ka sim dauh asi .
46007007	Sikhawmsele , mi zawzawng keimah hâwi hen um sele , ka duh asi . Khawmsele , mikip nih Pathian sin thawk hen thilpêk mah tawng zia an nei chiau asi , pakhat nih kâng dang hen , pakhat khawm nih kâng dang nawlh hen .
46007008	Sikhawmsele lêngṭûl tla leh numei tla sinah chun hi hâwi hen ka ti asi . Keimah hâwi tak hen um na sele an rangah a ṭha lai .
46007009	Sûm khonâk an nei lo lam chun a umh na seh ; hur ngâk hen a umh chu a ṭha dauh asi .
46007010	Chun , anna umh rawh mi tla sinah chun thu ka pêk ; keimah pêk lam chu silo hen Lalpa pêk asi dauh : Nupi nih chun a pasal ṭhen lah seh ;
46007011	a ṭhen dâidua chun pasal nei lo hen um dâidua seh , asi lo chun a pasal hen ber a umh nawlh na seh , pasal nih chun a nupi mâk lah seh .
46007012	Midang sinah lam chun ( Lalpa silo hen , keimah nih ) ka sim : Unau âuzawng Kristian a hawng si hen , a nupi chu lunglo mi umpi sele , anih nih chun a sinah um kumza ding a duh chun mâk lah seh .
46007013	Chun , nunau âuzawng Kristian a hawng si hen , pasal lunglo mi a umpi chun , a pasal nih a sinah um kumza ding a duh chun mâk lah seh .
46007014	Pasal lunglo mi chu a nupi ruangah Pathian sinah pawmtlâk hen a um le ; nupi lunglo mi khawm chu a pasal ruangah Pathian sinah pawmtlâk hen a um bâk ; chu hâwi si lah sele , an fa tla chu lunglo mi fa tla hâwi an si lai , sikhawmsele chu hâwi asi ruangah annih tla chu Pathian sinah pawmtlâk hen an um asi .
46007015	Sikhawmsele , a lunglo mi nih chun mâk ding a duh chun mâk ko seh , chu hâwi lakah chun unaupa mawh farnu mawh khap asi lai loh ; Pathian lam nih chun rem ding hen a kan kawh asi .
46007016	Aw ! nupi , na pasal ruang na suah awt leh awt lo zeitin na theih kho ? Aw ! pasal , na nupi ruang na suah awt leh awt lo zeitin na theih kho ?
46007017	Zeikhawm si sele , Lalpa nih chun mikip sinah a thilpêk dân hâwi chiau leh Pathian nih mikip a kawhnâk dân hâwi chiau hen um seh . Hi hi kawhmi tla zawzawng sinah ka sîntir na mi dân chu asi .
46007018	Fêmtan mi kawh asi chun , a fêmtannâk kha veih lêm lah seh . Fêmtan lo mi asi chun , fêm tantir lah seh .
46007019	Pathian thupêk tla tleih cho lo chu fêmtan hi zeikhawm asi lêm lo , fêmtan lo khawm hi zeikhawm asi lêm lo .
46007020	Mi kip kawh hen an um liauah anna ting zia zia hen um chiau seh .
46007021	Sal ah na um mi kawh na si ma ? Chu chu ruat duh lah , na suak kho ṭung asi lam chun mang dauh rawh .
46007022	Sal ah um mi Lalpa nih a kawh mi chu Lalpa sal suaktir asi ; chu hâwi ber hen sal silo hen kawh mi chu Krist sal asi .
46007023	Man hen châwk nan si rawh , minung tla sal si lah u .
46007024	Unau le tla , mikip kawh hen nan um liauah nanna ting zia zia hen Pathian sinah um kumza u .
46007025	Chun , mi âuzawng nupi pasal neilo rih mi leikâng thu ah chun Lalpa thupêk rerêng ka nei lo . Sikhawmsele , zumhtlâk a um ding hen Lalpa sinah mi zângfahnâk tawng ka si ruangah ka ngaihdân ka sim lai .
46007026	Chun , tuliau hamhnâk ruangah hin hi hi ṭha hen ka ruat , mi a umdân a um kumza hi .
46007027	Nupi lakah phuar na si ma ? Phelhnâk hâwl lah . Nupi lakah phuar lo na si ma ? Nupi hâwl lah .
46007028	Sikhawmsele nupi na nei chun thil na ti sual lo , nungâk thenhlimh khawm nih pasal a nei chun thil a ti sual lo . Sikhawmsele , chu hâwi mi tla nih chun taksa lakah chun hamhnâk an tuar lai ; sikhawmsele , kei lam nih chun an tuartir na lo ka duh asi .
46007029	Sikhawmsele , unau le tla , hi hi ka ti asi : tu thawk chun nupi nei tla chu nei lo hâwi hen an umnâk ding hen leh
46007030	ṭap le tla chu ṭap lo hâwi hen an um khonâk ding leh â lâwm mi tla chu lâwm lo hâwi a an um khonâk ding leh châwktu tla chu neilo hâwi a an um khonâk ding leh
46007031	laikulh mangtu tla chu mang tuk lo hen an um khonâk ding hen tik hi tâwitir hen a um asi ; hi laikulh umdân hi a dawngh lei rawh asi .
46007032	Sikhawmsele , lungkham nei lo hen nan um ka nan duh piak na asi . Nupi nei lo mi nih chun Lalpa lawmhtir kho zia ding dawnnâk hen Lalpa lei thil chu a lungkham tâwn .
46007033	Nupi nei mi lam nih chun a nupi a lawmhtir kho zia ding dawn hen laikulh lei thil a lungkham bâk tâwn , a thinlung ah dawnnâk dang dang a nei tâwn .
46007034	Pasal neilo mi nih chun a taksa leh a thlarau ah chun thenhlimh tak hen a um khonâk ding hen Lalpa lei thil chu a lungkham tâwn ; pasal nei mi lam nih chun a pasal lawmh kho zia ding hen laikulh lei thil chu a lungkham dauh tâwn .
46007035	Chubang chu nanmah ṭhatnâk ding hen ka sim asi ; ri hen ka nan khih kho na nâk ding hen ka sim asi lo le , umdân dawh tak hen nan um khonâk ding leh Lalpa rian chu nawk lo hen nan ṭuan khonâk ding hen ka sim dauh asi .
46007036	Nupi hual a um lo rih ding hen anna tiam mi thu ah : Mipa nih dik tak hen a umpi ding mi sinah thinlung tleih khonâk a nei lo hen , â sûm kho lo thlo hen , anna umh dâidua a duh chun , a duh hâwi hen a umh dâidua na seh . Hi lakah hin sualnâk a um lo .
46007037	Sikhawmsele , a mipa nih umpi ngelchel ding duhnâk a nei lêm lo hen , umpi lo ding hen a thinlung ah a tum thlir hen , a thinlung ah sûmkhonâk a nei thlir hen thinlung ah ti ding hen a tum tak chun chu nunau chu a umpi lo a ṭha asi .
46007038	Chun , umpitu nih a ti ṭha bâk , a umpi lotu nih chun a ti zia a ṭha khun asi .
46007039	Nupi chu a pasal dam sung chun phuar asi ; sikhawmsele , a pasal a thi rawh chun a duh mi zawng anna um kho lai , sikhawmsele Lalpa lakah a um mi asi ding asi .
46007040	Sikhawmsele , kei ngaihdân hen chun a umdân kêl hen a um chun a thaw a suak lai ; kei khawm nih Pathian thlarau nei bâk hen ka ruat asi .
46008001	Chun , ruk tla lakah bâwlnâk thil tla thu kha chu , " kan ektê hen theihnâk kan nei chiau , " ti kanna theih . Theihnâk nih chun mi a putsotir tâwn lo , dâwtnâk lam nih chun mi a siam ṭhat tâwn .
46008002	Âuzawng nih thu zeimawh theih hen anna ruat chun , an theih ding hâwi hen an theih lo rih .
46008003	Sikhawmsele , âuzawng nih Pathian a dâwt chun , chu tak chu amah theih asi .
46008004	Chun , ruk tla lakah bâwlnâk thil ei leikâng thu ah chun , ruk chu zeikhawm asi lo zia Pathian pakhat cho lo chu Pathian dang rerêng a um lo ti kan theih .
46008005	Vân ah mawh , tual ah mawh pathian min put tla um khawmsele , chu hâwi pathian tamtak leh lalpa tamtak an um ruangah kannih rangah lam chun Pathian pakhat cho , Pa chu a um .
46008006	Amah sin thawk hen zeizawng a suak le , kannih khawm amah rangah um kan si ; Lalpa pakhat cho Jisu Krist chu a um , amah ruangah zeizawng a um , kannih khawm amah ruang ber ah um mi kan si .
46008007	Sikhawmsele , chu theihnâk chu mi zawzawng sinah a um lo , chun zeimaw mi nih tutiang hen ruk sawnh zawng an si ruangah ruk lakah bâwlnâk thil hâwi tak a ngaih hen an ei tâwn ; chun an sia leh ṭha theihnâk chu a chak lo ruangah a nâwm tâwn .
46008008	Sikhawmsele , ei ding nih hin Pathian mit hawng kan tlungtir lêm lo , ei lah khawmsele kanna râwk lêm lo , ei khawmsele kan ṭha lêm lo .
46008009	Sikhawmsele , thiamthih u , chu lo chun mah thawsuak a um khonâk hi zeitin mawh mi chak lo tla rangah tlûknâk a hawng si lebang lai .
46008010	Nang , theihnâk nei mi , âuzawng nih ruk sawnhnâk in ah buhkhêng dûm hen a nan muh chun , annih lam chu mi chak lo hawng si na sele , an sia leh ṭha theihnâk nih chun bâwlnâk thil ei a hawng ngamh awt lo mazei ?
46008011	Chun , na theihnâk ruang chun mi chak lo , unau a thih ruangrûl ah Krist nih a thih piak mi chu a vei awt asi .
46008012	Unau le tla lakah chu hâwi thil nan tisual hen , an sia leh ṭha theihnâk chu a chaklonâk thuam ah nan liamh sual chun Krist lakah thil nan tisual asi .
46008013	Churuang chun ei ding nih hin ka unau a tlûktir chun ka unau a tlûktir lonâk ding hen kumleza hen sa rerêng ka ei lai loh .
46009001	Mi thawsuak ka si lo mazei ? Mifial ka si lo mazei ? Kan Lalpa Jisu ka muh rawh lo mazei ? Nannih tla chu Lalpa ah ka rianṭuan nan si lo mazei ?
46009002	Midang rangah mifial si lah khawmsele nannih rang lam chun ka si ; Lalpa ah mifial ka sinâk singsiahnâk chu nanmah hi nan si .
46009003	Hawng ka salhtu tla ka sâng na nâk chu hi hi asi :
46009004	Din leh ei ding hen thu ka nei lo masi ?
46009005	Mifial dang tla leh Lalpa unau tla leh Peter hâwi hen khan Kristian nunau nupi rui ding hen thu kan nei lo mazei ?
46009006	Asi lo chun rianṭuan lo ding hen kei chu Barnaba nih thu kan nei lo bîk mazei ?
46009007	Kawrsen âu me mah leh mah a châwm hen râltuk dah tâwn ? Âu nih me a rah ei ṭung lo hen grep dûm tuah dah tâwn ? Asi lo chun , âu nih me ranrual nûk ei ṭung lo hen ranrual zauhkhenh dah tâwn ?
46009008	Chubang thu chu minung hâwi cho hen ka sim masi ? Dân thu khawm nih chu tak chu a sim bâk lo mazei ?
46009009	Mosi Dân lasuibu ah chun , " Chawchal nih fâng a chîl liauah a mûr phuar lah , " ti rîn asi . Pathian nih chawchal rang ko masi a ruat piak ?
46009010	Kanmah rang takah a sim asi lo ma ? Asi ta a ! Kanmah rang asi an rîn . Tual nâwntu nih chun lungumnâk nei hen nâwn ding asi ; fâng âttu nih chun tingvo nei bâk ding hen a ât ding asi .
46009011	Kannih thlarau lei chî tla chu nan rangah kan tuh rawh chun , nan taksa lei tla thu chu ât khawmsele thil dingchang tak ma asi lai ?
46009012	Midang men nih nan tlûnah thuneihnâk anna ting chun kannih châng chu ting khun ding kan silo ma ? Sikhawmsele , chu thuneihnâk chu kan mang lo ; Krist Thâwngthâng Ṭha kan kham lonâk ding hen zeizawng kan tuar rarâm dauh tâwn asi .
46009013	Zarh thil timhtuahtu tla nih chun Pathian Biakin ah mi thil an ei mi leh mâichâm ṭuantu tla nih chun mâichâm ah tingvo an nei ti nan theih lo mazei ?
46009014	Chu hâwi ber hen Lalpa nih chun Thâwngthâng Ṭha simtu tla chu Thâwngthâng Ṭha chu an ei muhnâk dingah a ruat asi .
46009015	Sikhawmsele kei lam nih chun chubang chu pakhat khawm ka mang lo asi . Ka tlûnah chu hâwi nan tinâk ding hen hi thu hi ka rîn asi lo , âuzawng nih ka putso mi hi zeikhawm lo ah an siam ngâk chun thi thlo sele ka rangah a ṭha dauh asi .
46009016	Thâwngthâng Ṭha sim khawmsele putso ding rerêng ka nei lo , ti ngelchel ding hen ka tlûnah â thâng asi . Thâwngthâng Ṭha sim lah sele ka tlûn a pit awt asi .
46009017	Chu chu mah thu hen ka ti chun lâwmman ka nei asi ; sikhawmsele mah thu thu hen asi lo chun Thâwngthâng Ṭha zauhkhenhnâk rian hawng ka kiltir mi ko asi lai .
46009018	Ka lâwmman chu zei me asi ne ? Thâwngthâng Ṭha lakah ka thuneihnâk chu ka mang diknâk ding hen Thâwngthâng Ṭha ka sim hen lawh lo hen Thâwngthâng Ṭha rian ka ṭuan kho mi hi asi .
46009019	Âu sal khawm si lah khawmsele , mi tam dauh ka luh kho ding hen mi zawzawng sal ah kâ siam tâwn .
46009020	Chun , Juda tla ka luh kho na ding hen Juda tla sinah Juda mi hâwi hen ka um tâwn ; Dân tangah um mi tla ka luh kho na ding hen Dân tangah um tla sinah Dân tangah um hâwi hen ka um tâwn , Dân tangah um ṭung lo hen .
46009021	Dân nei lo tla ka luh kho na ding hen Dân nei lo tla sinah Dân nei lo hâwi hen ka um tâwn , Pathian Dân lunglo si lêm lo hen , Krist Dân zâwt ṭung hen .
46009022	Chak lo tla ka luh kho na ding hen chak lo tla sinah chak lo hâwi hen ka um tâwn ; zeitin mawh zeimaw mi tal ruang ka suah kho na ding hen mi zawzawng sinah zeizawng ka si rawh .
46009023	Thâwngthâng Ṭha ruangah zeizawng ka ti tâwn , tingvo ka nei kho bâk ding hen .
46009024	Tekzuam tla chu an ektê hen an tek le , sikhawmsele pakhat cho nih lâwmman a tawng ti nan theih lo mazei ? Nan tawng khonâk ding hen chu hâwitê hen tek u .
46009025	Chun , tekzuamnâk tla lakah chun â ṭang rarâm mi chu zeizawng ah anna sûm tâwn asi . Annih lam nih chun lallukhuh râwk kho tawng ding hen anna ṭang , kannih lam nih chun lallukhuh râwk kho lo tawng ding hen .
46009026	Chun , chu hâwitê hen tek san bulbal theih lo hen ka tek tâwn .
46009027	Chu hâwi ber hen boruak eng lo hen ka sualpi tâwn , ka taksa ka êng chiam le , sal ah ka siam tâwn . Chu lo chun midang tla sinah ka phuang nûnah khawm zei zeimawh ti hen keimah ngelchel hi lawnh hen ka um lebang lai .
46010001	Unau tla , hi bang hi nan theih loh ka duh lo , kha hâwi a kan thlâktu tla zawzawng sûm tangah an um ver le , an ektê hen tisumsumriat khawm an tan ber le ,
46010002	an ektê hen sûm lakah tisumsumriat ah khawm Mosi sinah baptis hen an um ver .
46010003	An ektê hen thlarau lei buh munkhat hen an ei chiau ,
46010004	an ektê hen thlarau lei din ding munkhat hen an din chiau kha ; anmah tla zûltu thlarau lei lungpi ah mi kha an din chiau ; chu lungpi chu Krist chu asi .
46010005	Sikhawmsele , an lakah mi tam dauh tlûnah chun Pathian a lungsi lo le , ramkaro ah an ruak chu a vawrh phut na .
46010006	Chun , chubang chu kan rangah zauhtirnâk asi , thilsual an duh hâwi khan kan duh bâk lonâk ding hen .
46010007	An lakah mi zeimaw mi ruk sawnhtu an si hâwi khan ruk sawnhtu si lah u . Pathian lasui thu nih , " Zapi chu ei leh din hen an to dut le , pang ding hen an thawk nawlh , " ti hen , a sim hâwi khan .
46010008	An lakah zeimaw mi anna pung le , ni khat ah sâng nih leh sâng thum an tlû phah hâwi khan kanna pung ding asi lo .
46010009	An lakah zeimaw mi nih Lalpa an nik le , rûl nih veih hen an um phah hâwi khan Lalpa chu kan nik ding asi lo .
46010010	An lakah zeimaw mi an chipchiar le , veihtirtu veihtir hen an um phah hâwi khan chipchiar lah u .
46010011	Chun , chubang chu zauhtirnâk ding hen an tlûnah a hawng thlung asi kha ; kannih , tik dawngh hawng tlungnâk tla hi , nun hawng kan simhnâk ding hen an rîn asi ber .
46010012	Churuangah , dîr hen a râlring mi chu a thiamthih seh , chu lo chun a tlû lebang lai .
46010013	Minung tuar kho ri nûnlêm chun lêmnâk rerêng nan lakah a tlung lai loh . Pathian lam chu zumh a kâi asi , anih nih chun nan tuar kho tâwk nûnlêm chun lêmnâk nan tawng a siang lai loh ; nan tuar khonâk ding hen lêmnâk rual hen teknâk lampi a siam sawm lai .
46010014	Churuangah , ka duhtak le tla , ruk sawnhnâk hi tektâk u .
46010015	Mi fing tla sinah sim hâwi hen ka sim asi : Ka thusim hi dawn set nik u .
46010016	Malsâwmnâk hâi Pathian sinah lâwmthu ka sim tâwn mi hi Krist thisen bâwmpinâk asi lo mazei ?
46010017	Kannih mi tamtak hi sang tlang khat taksa pumkhat kan si hi ; kan ektê hen sang tlang khat ah mi kanna ting chiau asi .
46010018	Taksa leiah Israel tla chu zauhnik u ; bâwlnâk sa eitu tla nih chun mâicham chu an bâwmpi lo mazei ?
46010019	Zei me ka sim ne ? Ruk sinah ap mi chu thil asi ti leh ruk khawm chu thil asi ti ka sim mazei ?
46010020	Phundang tla bâwlnâk chu Pathian lakah mi asi lo le , khuri tla lakah anna bâwl tâwn asi ti ka sim mi asi . Nannih lam nih chun khuri tla nan bâwmpi ka nan duh piak na lo asi .
46010021	Lalpa hâi leh khuri hâi munkhat hen nan din kawp kho lai loh ; Lalpa dawhkân ah mi leh khuri dawhkân ah mi munkhat hen nan ei kawp kho lai loh .
46010022	Asi lo chun Lalpa chu thîk ding hen a lung kan fâktir awt bei ne ? Amah ngâk hen kan chak dauh hen ma kanna ruat ?
46010023	Thil zeizawng ti a thiang le , sikhawmsele thil zeizawng ti a ṭha lêm loh . Thil zeizawng hi a thiang le , sikhawmsele thil zeizawng ti nih mi a ṭhattir loh .
46010024	Âuzawng nih mah ṭhatnâk ding hâwl lo hen midang ṭhatnâk ding hâwl dauh seh .
46010025	Sumtuah ah an zuar mi sa chu a sia leh a ṭha theihnâk ruangah zeikhawm deih lêm lo hen ei ko ;
46010026	" Tual leh a sungah thu um zawzawng hi Lalpa tâ asi , " ti hen Pathian lasui thu nih a sim ruangah .
46010027	Lunglo mi tla lakah âumawh a nan sâwm na hen , kal nan duh chun sia leh ṭha theihnâk ruangah zeikhawm deih lêm lo hen an hunh na mi zawng chu ei ko u .
46010028	Khawmsele , âu nih mawh , " Hi hi bâwlnâk asi , " ti hen a nan simh na chun a nan theihtir natu ruangah leh sia leh ṭha theihnâk ruangah ei lah u .
46010029	Nanmah sia leh ṭha theihnâk ka ti lo le , midang sia leh ṭha theihnâk chu asi ka ti dauh .
46010030	Zeirangah midang sia leh ṭha theihnâk hen ka thawsuaknâk a simsâwi ne ? Lâwm tak hen ka ting chun a tlûnah lâwmthu ka simnâk lakah hin zeirangah simsiat ka si ?
46010031	Chun , nan ei khawmah , nan din khawmah , nan ti mi kipah khawm Pathian rokualnâk ding ver hen ti u .
46010032	Kei nih mah ṭhatnâk hâwl hen ruangsuah an si khonâk ding hen mi tamtak ṭhatvaknâk hâwl dauh hen , mi zawzawng zeizawng ah ka lawmhtir hâwitê hen , Juda tla rang khawm , Phundang tla rang khawm , Pathian kawhmi tla rang khawm an tlûk phahnâk ding rerêng zeikhawm ti lah u .
46011001	Hawng ka châwngtu si u , kei khawm Krist châwngtu ka si hâwi ber hen .
46011002	Chun , zeizawng ah nan hawng ka theihkumza ruangah leh thurovuih ka nan simh na hâwitê hen nan kil thlir ruangah ka nan sawr na .
46011003	Sikhawmsele , mipa vial lû chu Krist asi , nunau lû chu mipa asi , Krist lû chu Pathian asi ti hi nan theih ka duh asi .
46011004	Churuangah , mipa âuzawng a lû khuh bû hen thlacham mawh thusimtu nih chun , Krist chu a mualphoh asi .
46011005	Nunau âuzawng a lû khuh lo hen thlacham mawh thusimtu nih chun a pasal a mualphoh asi ; chu nunau chu a lû mêt peng mi nunau hen zeikhawm â dangnâk a um loh .
46011006	Nunau lukhuh lo hen a um chun mêt dâidua seh ; sikhawmsele , nunau rangah lû mêt mawh mêt peng mawh ningzak a kâi chun lukhuh a khuh seh .
46011007	Mipa lam chu Pathian bangh mi leh rokualnâk asi ruangah lukhuh khuh ding asi lo rerêng asi . Nunau lam chu mipa rokualnâk asi .
46011008	Mipa hi nunau thawk hen suak asi lo le , nunau lam chu mipa thawk hen suak asi dauh .
46011009	Mipa hi nunau rangah siam asi lo le , nunau lam chu mipa rangah siam asi dauh .
46011010	Churuang chun , vânmifial tla ruangah nunau nih mipa thuneihnâk tangah a um ti singsiahnâk ding hen â khuh ding asi .
46011011	Sikhawmsele , Lalpa ah chun nunau hi mipa lo hen a um kho lo , mipa khawm hi nunau lo hen a um kho bâk lo .
46011012	Nunau hi mipa thawk hen suak asi hâwi ber hen mipa khawm hi nunau thawk hen suak asi ; sikhawmsele , zeizawng hi Pathian thawk hen suak asi .
46011013	Nanmah kha dawn nik u , nunau nih lukhuh khuh lo hen Pathian sinah thlacham hi â dawh mazei ?
46011014	Mipa nih sam sâu a nei chun a rangah ningzakkâi asi ti nan suakpi mi thinlung khawm nih a nan theihtir na lo mazei ?
46011015	Nunau lam nih chun samsâu a nei chun a rangah rokualnâk asi dauh ; a sam chu khuhnâk dingah pêk asi .
46011016	Zeikhawm si sele , âuzawng êl ding hen um sele , chu hâwi dân rerêng kan nei lo , Pathian kawhmi tla khawm nih an nei lêm lo .
46011017	Sikhawmsele , ka nan sîntir na mi lakah hin ka nan sawr na kho lo , nan ṭhat khunnâk ding silo hen , nan siat khunnâk ding lei dauh hen nanna pûm tâwn ruangah hin .
46011018	A masachem hen kawhmi le tla nanna pûm chun nan lakah ṭhennâk a um tâwn ti ka theih asi ; lung khawm ka lung dauh ber asi .
46011019	Nan lakah a tak tak tla chu an lang khonâk ding hen nan lakah lungnâk dang a um ding rerêng asi .
46011020	Chun , nanna pûm hen Lalpa zânriah ei kho asi lo , mikip nih nan ei hen mah zânriah nan ei masa tâwn .
46011021	Chun , mi pakhat a sung a vâng le , mi pakhat a rî fâwn . Zei ti zia me ?
46011022	Din leh einâk ding in nan nei lo masi ? Asi lo chun , Pathian kawhmi tla nan zauhnawmh hen zeikhawm neilo tla chu nan mualphoh mazei ? Nan sinah zei me ka sim lai rawh ne ? Ka nan sawr na awt ma ? Hi leikâng hin ka nan sawr na kho lo .
46011023	Thu ka nan simh na singsuan mi kha Pathian sinah thawk hen ka tawng mi asi : Kha hâwi hen Lalpa Jisu nih tleihtir hen a um zân ah sang a lâk le ,
46011024	lâwmthu a sim thluh nûnah , a phel le , " Hi hi ka taksa , nan ruangrûl ah pêk ding mi chu asi , nan ka theihkumzanâk ding hen ti tâwn u , " a ti kha .
46011025	Chu hâwi ber hen , zânriah ei thluh ah hâi khawm chu a lâk le , " Hi hâi hi ka thisen , a thutiam thar chu asi , nan din kipah nan hawng ka theihkumzanâk ding hen hi hi ti tâwn u a ti kha .
46011026	Chu sang chu nan ei hen , hâi chu nan din kip hen a hawng kal nawlh lân lo chu Lalpa thihnâk chu nan zauhtir asi .
46011027	Churuangah , âuzawng ei tlâk lo hen sang chu a ei hen mawh Lalpa hâi dintu zawng chu Lalpa taksa leh thisen tlûnah mawh a ting lai .
46011028	Chun , mi a nik sawm seh , chu hâwi hen sang chu ei hen hâi chu din seh .
46011029	A ei leh a dintu nih chun Lalpa taksa chu a dawn seset lo hen chun mah tlûnah lâirêlnâk ding hen a ei hen a din tâwn asi .
46011030	Churuangah , nan lakah mi tamtak chak lo hen nan ngawr asi , nêptuai nan thi lo .
46011031	Sikhawmsele , mah leh mah a nik masa sele , Pathian lâirêl hen kan um lo ding mi ,
46011032	lâirêl piak hen kan um khawmah laikulh hen mawhphurh a kan um lonâk ding hen Lalpa nunsimh hen kan um tâwn asi .
46011033	Churuangah ka unau le tla , ei ding hen nanna pûm khawmah a ngâk dut tâwn u .
46011034	Nanna pumhnâk chu lâirêlnâk nan tuar phah lonâk ding hen , âuzawng nih a sungvâng chun a in leiah ei seh . Chun thu chu ka hawng tik zawngah ka hawng remh lai .
46012001	Chun , unau le tla , thlarau lei thilpêk tla chu nan theih lo ka duh loh .
46012002	Lunglo tla nan si liau khan zei ti kâng tal hen an ruai na nâk zawngah khabang ruk hawlh kho lo tla leiah khan tlâupi hen nan um ti nan theih .
46012003	Churuangah , âukhawm nih Pathian Thlarau ah thusim hen , " Jisu chu siat phurh asi , " an ti dah lo ; chun âukhawm nih Thlarau Thenhlimh ah cho lo chun " Jisu chu Lalpa asi , " an ti kho dah lo ti ka nan theihtir na .
46012004	Chun , thilpêk dang dang a um le , Thlarau lam chu munkhat asi .
46012005	Rianṭuan dang dang khawm a um , Lalpa lam chu munkhat asi .
46012006	Ṭuan dân dang dang khawm a um le , Pathian lam chu munkhat asi-mi zawzawng lakah zeizawng ṭuantu chu .
46012007	Sikhawmsele , ṭhatvaknâk ding hen Thlarau theihtirnâk chu mikip sinah pêk chiau asi .
46012008	Mi pakhat sinah Thlarau ah chun finghnâk thu pêk asi ; midang sinah chu Thlarau ber nih chun theihnâk thu pêk asi .
46012009	Chun , midang sinah chun chu Thlarau ber ah chun lungnâk pêk asi ; midang sinah Thlarau ah chun damh khonâk thilpêk pêk asi .
46012010	Midang sinah thilchê tikhonâk tla pêk asi ; midang sinah thusim khonâk pêk asi ; midang sinah Thlarau tla theih dik khonâk pêk asi ; chun midang sinah hawlh chi dang dang hen thusim khonâk ha pêk asi ; midang sinah hawlh simhfiang khonâk tla pêk asi .
46012011	Sikhawmsele , chubang zawzawng chu Thlarau munkhat ver hen chun mikip sinah a duh hâwi zia vima hen a ṭhen hen a ṭuan tâwn .
46012012	Taksa hi pumkhat asi , ṭeng tamtak a nei le , taksa ṭeng tla zawzawng chu tam khawmsele taksa pumkhat an si le , Krist chu chu hâwi ber chu asi .
46012013	Kan ektê hen , Juda mawh , Phundang mawh , sal mawh , sal lo mawh taksa pumkhat a um ding hen Thlarau pumkhat cho ah baptis hen kan um chiau le , Thlarau pakhat cho hawng kan dintir chiau fâwn .
46012014	Taksa hi ṭeng pakhat cho asi lo le , ṭeng tamtak asi dauh .
46012015	Kezaphah nih hin , " Kut ka si lo ruangah hin taksa ah tel ka si lo , " ti sele , chu mi ruang chun taksa lakah tel lo asi lêm lo .
46012016	Chun , nâ nih hin , " Mit ka si lo ruangah taksa ah tel ka si lo , " ti sele , chu mi ruangah taksa lakah tel lo asi lêm lo .
46012017	Taksa pum hi mit si ver sele hâu theihnâk chu zeiah me a um lai ? A pum hen hâu theihnâk si ver sele rim theihnâk chu zeiah me a um lai ?
46012018	Sikhawmsele , Pathian nih ṭeng kip tla hi taksa ah hin a duhnâk kipah a umtir chiau rawh asi .
46012019	Chun , chubang zawzawng chu ṭeng khat cho si sele taksa hi zeiah me a um lai ?
46012020	Chu hâwi hen , ṭeng tamtak an si le , khawmsele taksa pumkhat cho asi .
46012021	Chun , mit nih hin kut sinah , " Zeirang khawmah ka nan duh lo , " a ti kho lo ; lû khawm nih hin kezaphah sinah , " Zei tirua khawmah ka nan duh lo , " a ti kho lo fâwn .
46012022	Asi , chu hâwi ngangâk hen , taksa ṭeng chak lo dauh hâwi a lang mi tla hi thungâi an herh asi .
46012023	Chun , taksa ṭeng chawnglawmh tlâk lo dauh a kan ruat mi tla hi , chubang tak chu thungâi kan chawnglawmh tâwn . Churawhchun kan ṭeng â dawh lo mi tla lam nih chun chu hâwi hen ti an ngâi lo .
46012024	Taksa lakah hin ṭhennâk ding rêng a um lo , a ṭeng tla nih hin bang ver hen anna nawkpi tawnh chiaunâk ding hen Pathian nih dawhnâk nei lo ṭeng chu chawnglawmh dauh hen taksa hi a kâwp asi dauh .
46012026	Chun , ṭeng khat nih a tum chun ṭeng zawzawng nih an tuarpi tâwn , ṭeng khat chawnglawmh hen a um chun ṭeng zawzawng nih an lawmhpi tâwn .
46012027	Chun , nannih tla hi Krist taksa chu nan si le , a ṭeng tla nan si chiau ber .
46012028	Chun , Pathian nih zeimaw mi tla chu kawhmi le tla lakah a siah le , a pakhatnâk ah chun mifial tla , a panihnâk ah chun khuavâng tla , a pathumnâk ah chun sîntirtu tla a siah le ; chu mi nûnah chun thilchê ti tla a um le , chu mi nûnah chun damtir khonâk thilpêk tla , ṭangpi khonâk thilpêk tla , lâirêl thiamnâk thilpêk tla , hawlh chi dang dang hen thusim khonâk thilpêk tla chu a um nawlh .
46012029	An ektê hen mifial an si ver mazei ? An ektê hen khuavâng tla an si ver mazei ? An ektê hen sîntirtu an si ver mazei ? An ektê hen thilchê titu an si ver mazei ?
46012030	An ektê hen damtir khonâk thilpêk an nei ver mazei ? An ektê hen hawlh theih lo hen thu an sim ver mazei ? An ektê hen thu an simhfiang ver mazei ?
46012031	Thilpêk rokual chem chu thungâi duh u . Chun , tuah lampi ṭha dauh ka nan zauhtir na awt asi .
46013001	Minung hawlh leh vânmifial hawlh hen thu sim khawmsele dâwtnâk ka nei ṭung lo chun dâr ri hâu salam mawh , chêngchêng ri hâu salam mawh ka hawng si lai .
46013002	Chun , thusim khonâk nei hen , thu thup zawzawng leh theih khonâk zawzawng theih ver khawmsele , tlâng ṭhinh khawp rê hen lungnâk nei khawmsele dâwtnâk ka nei ṭung lo chun zeikhawm ka si lai loh .
46013003	Chun , mipâm tla châwmnâk dingah ka neih zawzawng pêk ver khawmsele , ka taksa khawm kâng ding hen pêk khawmsele dâwtnâk ka nei ṭung lo chun a ṭhavak lai loh .
46013004	Dâwtnâk nih â dawnh kho , vêl a nei tâwn ; dâwtnâk nih a nahsuah lo ;
46013005	dâwtnâk chu â sawr lo , â zûm lo , dawh lo hen a châng lo , mah rang cho a ruat lo , a thinthawk duh lo ,
46013006	sual leikâng a dawn lo , replonâk ah â lâwm lo , thutak lam chu a lawmhpi tâwn .
46013007	Zeizawng a tuar rarâm le , zeizawng a lung le , zeizawng a lungum le , zeizawng ah tlawlhnâk a nei lo .
46013008	Dâwtnâk hi zeitik khawmah a reh lai loh ; sikhawmsele , thusimnâk tla hi a bâng teh lai ; hawlh theih lo tla hi um khawmsele a bâng teh lai ; theihnâk hi um khawmsele a bâng teh lai .
46013009	A kim lo hen kan theih le , a kim lo hen thu kan sim tâwn asi .
46013010	A rangtlingnâk a hawng tlung tikah chun a kim lo mi hi bângtir asi lai rawh .
46013011	Ka ngâksia liauah ngâksia hawlh hen ka hawlh le , ngâksia theih hen ka theih le , ngâksia ruatdân hen ka ruat tâwn . Tuah ka upat nûnah hin ngâksia ti dân chu ka thlah rawh .
46013012	Tu lam chun thlalang ah ka muh rianruan asi , chu tikah lam chun mâitawnh hen asi lai rawh ; tuah lam chun a kim lo hen ka theih , chu tikah lam chun Pathian nih a hawng ka theih kim hâwi hen ka theih kim lai rawh .
46013013	Chun , hi pathum , lungnâk , lungumnâk leh dâwtnâk tla hi a um kumza lai ; chun hi bang tla lakah hin a rokual chem mi chu dâwtnâk hi asi .
46014001	Dâwtnâk hi zûl vima ule , thlarau lei thilpêk tla chu duh kumza u . Sikhawmsele , thu nan sim khonâk ding châng chu duh khun u .
46014002	Hawlh theih lo hen thusim nih chun minung sinah sim lo hen Pathian sinah sim asi dauh , âukhawm nih a thusim chu an theih lo ; sikhawmsele thlarau lakah chun thu thup a sim asi .
46014003	Thusimtu lam nih chun minung sinah siamtharnâk thu tla , fawrhnâk thu tla , lungngamnâk thu tla a sim tâwn .
46014004	Hawlh theih lo hen thusim nih chun mah cho a siam ṭha tâwn , thusimtu lam nih chun kawhmi tla a siamṭha dauh tâwn .
46014005	Chun , nan ektê hen hawlh theih lo hen thu nan sim ka nan duh piak na lo ! Sikhawmsele , nan ektê hen Pathian thusimnâk thilpêk nan nei chiau ka nan duh piak dauh na asi . Kawhmi le tla nih siamṭhatnâk an tawng khonâk ding hen , a simhfiang lo chun thusimtu chu hawlh theih lo hen thusimtu ngâk chun a rokual dauh rerêng asi .
46014006	Tuah unau le tla , hawlh theih lo a thusim hen nan sinah hawng kal tâ sele , theihtirnâk leikâng mawh , theihnâk leikâng mawh , thusim leikâng mawh , sînnâk leikâng mawh nan sinah ka sim ṭung lo chun zei me ka nan ṭhattir na nâk um lai ?
46014007	Thil nung lo tumphung âwn kho mi tla khawm , theikhang mawh , ṭingṭang tla hi suangkhâng nei hen a âwn lo chun zei la me an tum le an sak , zeitin â theih kho lai ?
46014008	Dârlâwi hi suangkhâng neilo hen a âwn chun âu nih me râl kah ding hen â timhtuah lai ?
46014009	Chu hâwi ber hen nannih khawm nih , lei nih hin theih kho mi hawlh hen nan sim lo chun zei thu me nan sim zeitin a theih kho lai ?
46014010	Boruak ah hawlh mi ko nan si awt asi . Laikulh ah hin hawlh chi dang tamtak a um asi , sikhawmsele umzia nei lo rerêng a um lo .
46014011	A hawlh umzia lam chu kan theih lêm lo chun kei hi a simtu rangah phundang ka si lai le , a simtu khawm chu ka rangah phundang asi lai .
46014012	Chun , nannih khawm nih thlarau lei thilpêk lakah ṭhanem nan ngâi ruangah hin kawhmi le tla siamṭhatnâk ding nan nei khonâk ding hen hâwl u .
46014013	Churuangah hawlh theih lo a thusim nih chun a simhfiang khonâk ding hen thlacham seh .
46014014	Hawlh theih lo hen thla ka cham chun ka thlarau khawm nih thla a cham ngelchel le , ka theihnâk lam chu a ṭhavak lêm lo .
46014015	Zeitin asi lai rawh ne ? Thlarau hen thla ka cham lai le , theih khonâk khawm hen thla ka cham ber lai . Thlarau hen la ka sak lai le , theihnâk hen khawm ka sak ber lai .
46014016	Chu lo chun thlarau hen malsâwm piak na khawmsele theih dah lo tla umnâk ah um mi nih , nan lâwmthusim ah chun zeitin me " Amen " a ti kho lai , na thusim chu a theih lêm lo mi ?
46014017	Nang lam nih chun lâwmthu chu ṭha tak hen na sim le , midang lam chu a siamṭha lêm lo .
46014018	Nanmah ngâk hen hawlh theih lo hen thu ka sim tam ruangah Pathian sinah lâwmthu ka sim le ,
46014019	sikhawmsele kawhmi tla pumhnâk ah chun hawlh theih lo hen thu sâng khat sim ngâk hen midang tla ka sîntir kho na nâk ding hen ka theih khonâk ding thu panga cho sim ka duh dauh asi .
46014020	Unau le tla , thinlung leikângah ngâksia lah u . Sikhawmsele , sual leikâng lam chun fasêm si ule , thinlung leikâng lam chun upa si u .
46014021	Pathian Lasui thu nih , " Ramdang mi tla hawlh hen , ramdang mi tla mûr hen , hi bang mi le tla sinah thu ka sim lai le , ka mi le tla nih an ka ngâi piak lêm lai loh , Lalpa nih a ti , " ti rîn asi .
46014022	Churuangah , hawlh theih lo tla hi lungtu tla rangah singsiahnâk asi lo le , lunglo mi rangah asi dauh ; thusim lam hi chu lunglo tla rangah singsiahnâk asi lo le , lungtu rangah asi dauh .
46014023	Churuangah , kawhmi zawzawng nanna pûm hen nan ektê hen hawlh theihlo hen thu nan sim chun , theih dah lo mi mawh , lunglo tla mawh hawng na sele , a â an ti awt lo ma ?
46014024	Nan ektê hen thu nan sim lam chun lunglo mawh , theih lo mi mawh hawng lût sele , a mawh zia a ngâi mi nih a langhtir lai le , a ngâi mi tla zawzawng nih a salh lai rawh , a thinlung thuthup tla chu langhtir hen a um lai rawh .
46014025	Chun , bawkbukhup hen mâi an mûk lai le , Pathian nan lakah a um ti a phuang lai .
46014026	Unau le tla , zeitin asi lai rawh ne ? Nan hawng a pûm hen , sawrnâk la mawh , thu sîntirnâk mawh , theihtirnâk thu mawh , hawlh theihlo mawh , simhfiangnâk mawh nan nei chiau tâwn . Zeizawng siamṭhatnâk ding hen ti si seh .
46014027	Âuzawng nih hawlh theihlo hen thu an sim chun panih nih , a tam chem ah pathum mawh si sele , a sâwng vima na seh ; chun pakhat nih simhfiang seh .
46014028	Simhfiangtu an um lo lam chun kawhmi tla pumhnâk ah dâisip hen um sele , mah leh Pathian sinah sim seh .
46014029	Thusimtu tla khawm nih panih mawh pathum mawh sim sele , midang tla nih chun dawn seset seh .
46014030	Sikhawmsele , a kiangah to mi midang sinah theihtirnâk thu pêk hen a um chun a masa mi chu dâisip seh .
46014031	Mi zawzawng anna sîn khonâk ding leh mi zawzawng lungngam tak an um khonâk ding hen nan ektê hen pakhat vima hen thu nan sim kho asi .
46014032	Thusimtu tla thlarau chu thusimtu thu thu hen an um asi .
46014033	Pathian chu nawknâk Pathian asi lo le , remnâk Pathian asi dauh . Mi thenhlimh kawhmi murui zawzawng sinah a um hâwi hen .
46014034	Kawhmi tla pumhnâk ah chun nunau tla chu dâisip hen um seh ; annih lam chu an thusim siang asi loh ; Juda dân nih a sim hâwi hen thu zâwt hen um dauh seh .
46014035	Chun , zeizawng sîn an duh chun mah in leiah mah pasal deih na seh ; kawhmi tla pumhnâk ah chun nunau thusim hi ningzak a kâi .
46014036	Pathian thu hi nanmah lakah suak asi mu ? Asi lo leh , nanmah tla sin cho mazei a hawng tlung ?
46014037	Âuzawng thusimtu ah mawh , thlarau mi ah mawh â ruat chun nan sinah ka thurîn hi Lalpa thupêk asi ti hawng theih seh .
46014038	Sikhawmsele , âuzawng nih a theih lo chun theih lo hen um ko seh .
46014039	Chun , unau le tla , thusim hi duh thlo ule , hawlh theihlo thusim khawm khap lah u .
46014040	Sikhawmsele , zeizawng dawh tak hen leh rep tak hen ti si seh .
46015001	Chun , unau le tla , Thâwngthâng Ṭha ka nan simh na mi kha ka nan theihtir nawlh na lai .
46015002	Chu Thâwngthâng Ṭha chu nan lawmh hen , chu lak ber chun nan dîr hen , thu ka nan simh na mi kha nan lung salam lo hen , nan tleih thlir chun chu lak tak chun ruangsuah hen nan um lai .
46015003	A masachem hen , ka tawng bâk mi chu ka nan simh singsuan na kha , kha hâwi hen Krist chu Pathian lasui thu hâwi vima hen kan sual ruangah a thi le ,
46015004	an vûi le , Pathian lasui thu hâwi vima hen ni thum ni ah thawh hen a um , Peter sinah a hawng a langh kha .
46015005	Chu nûnah chun ṭhiruai leinih tla sinah a hawng a langh nawlh le ,
46015006	chu nûnah chun veikhat ah amah zûltu mi zanga ngâk a tam dauh sinah a hawng a langh nawlh .
46015007	Chu lakah mi tam dauh chu tutiang hen an dam rih , a zeimaw mi chu an thi rawh le , chu nûnah chun Jem sinah â langh nawlh , chun chu nûnah mifial zawzawng tla sinah .
46015008	Chun , a dawnghchem ah chun , a tik lo a suak hâwi , keimah sin khawmah â langh .
46015009	Kei lam chu mifial lakah mêchem , kawhmi tla ka nehsawh na ruangah mifial ah ruat tlâk lo ka si .
46015010	Sikhawmsele , Pathian zângfahnâk ruangah ka si ding mi chu ka si rawh ; chun a zângfahnâk hawng ka pêk mi thu a thawt hen a um lo ; chu hâwi ngâk hen anmah tla zawzawng ngâk hen a ṭuan ka hamh dauh kha . Sikhawmsele , keimah nih ka ṭuan lo le , Pathian zângfahnâk ka sinah um mi nih khan a ṭuan dauh asi .
46015011	Zeikhawm si sele , kei khawm nih , annih khawm nih , kha hâwi khan kan sim tâwn le , kha hâwi khan nannih nih nan lung bâk .
46015012	Chun , Krist thu , mithi lakah mi thawh hen a um ti an sim ṭung chun zeitin zia me nan lakah zeimaw mi nih , " Mithi thawknawlhnâk rerêng a um lo nan ti ne ?
46015013	Mithi thawknawlhnâk rerêng a um lo chun Krist khawm kha thawh nawlh hen a um lai loh .
46015014	Chun , Krist kha thawh hen a um lo chun kan thusim hi zeikhawm lo asi ber lai .
46015015	Asi , Krist a thawh ti Pathian kan theihpi ruang khan Pathian thu leikângah theihpitu âwkrâwl kan hawng si ber lai -- mithi tla thawh hen an um lo chun amah khawm a thawk lai loh .
46015016	Mithi tla thawh hen an um ṭung lo chun Krist khawm kha thawh hen a um lai lo .
46015017	Chun Krist kha thawh hen a um lo chun nan lung mi chu zeikhawm asi lai lo le , nan sualnâk ah chun nan um nget asi lai .
46015018	Chu hâwi asi chun Krist ah thi mi tla kha an vei ver rawh asi lai .
46015019	Tu dam liau cho ah Krist lakah lungumnâk kan nei chun mi zawzawng lakah zângfah kâi chem kan si lai .
46015020	Sikhawmsele , Krist chu mithi lakah mi thawh hen a um tatak asi , hi hi asi a birhnâk chu mithi zâu rawh mi tla khawm an thawknawlh awt asi .
46015021	Adam ruangah thihnâk a hawng um le , Krist ruang ber hen thawknawlhnâk a hawng um .
46015022	Adam lakah mi zawzawng an thi tâwn hâwi hen , Krist ah mi zawzawng nunh hen an um hi .
46015023	Sikhawmsele , mah tik chiau vima ah , Krist chu thawhnâk mâitâwntu asi le , chu nûnah a hawng kal nawlhnâk ah Krist tâ tla chu .
46015024	Chu tikah chun dawnghnâk a hawng tlung teh lai , chu nûnah chun lâirêlnâk zawzawng tla leh thuneihnâk leh thiltikhonâk zawzawng tla a veih ver nûnah Pathian sinah Pa sin takah chun Ram chu a pêk lai .
46015025	A mêlma tla zawzawng a kê tangah a siah lan lo chu anih chu lal ah a um ding rêng asi .
46015026	Mêlma madungchem veih hen a um ding chu thihnâk hi asi .
46015027	Pathian lasui thu nih , " Pathian nih thil zeizawng a kê tangah a siah asi , ti hen a sim ruangah . " thil zeizawng " ti mi nih hin Pathian tel lo hen Krist tangah thil zeizawng siah ver ti nâk asi .
46015028	Chun , Krist lâirêlnâk tangah zeizawng siah hen a um tikah chun Fapa ngelchel khawm chu a tangah zeizawng siahtu tangah chun siah hen a um bâk lai , Pathian chu zeizawng ah zeizawng asi khonâk ding hen .
46015029	Chu hâwi asi lo chun , mithi ruangrûl ah baptis si mi tla chu zeitin me an ti na lai ? Mithi tla chu thawh hen an um lo chun zeirangah me thih ruangrûl ah baptis an si tâwn ne ?
46015030	Zeiruangah me kannih khawm hi dârkar kipah ṭihnungkâi hen kan um tâwn ne ?
46015031	Unau le tla , Krist Jisu kan Lalpa ah chun ka nan putso na nâk chu sâl hen , " Nisiar hen ka thi tâwn , " ka ti asi .
46015032	Minung nih ti kho salam hâwi hen Ephesi khua ah sa râng tla ka sualpi asi chun ka rangah zei me a ṭhavak lai ? Mithi thawh hen an um awt lo chun kan din hen kan ei ko lai ma ? Thai ko ah kan thi awt hi teh .
46015033	Perpet hen um lah u ; hâwi sual tla nih chun nunchan ṭha an râwk tâwn .
46015034	Rep tak hen lungfîm ule , thilsual ti lah u . Zeimaw mi nih chun Pathian theihnâk rêng nan nei lo hi ; hi hi nan ningzaknâk ding hen ka sim asi .
46015035	Sikhawmsele , âu nih mawh , ' Mithi tla chu zeitin me thawh hen an um awt ? Taksa zei hâwi put hen me an hawng kal awt ? " a ti asi lai .
46015036	Nang mi â , nangmah ngelchel nih na tuh mi khawm hi a thi tâ lo chun nungtir hen a um mazei ?
46015037	Chun , na tuh mi hi a taksa um ding mi chu na tuh lo le , a fâng ko na tuh dauh tâwn ; fâng mal mawh , chî dang mal mawh asi kho ;
46015038	sikhawmsele , Pathian nih amah duhzia hâwi vima hen taksa a pêk tâwn , a mal kip sinah mah taksa chiau chu .
46015039	Taksa zawzawng hi taksa zât khat asi lo le , minung taksa â dang le , rannung taksa â dang le , vâ taksa â dang le , ngâ taksa â dang .
46015040	Vân taksa tla a um , tual taksa khawm ; sikhawmsele , vân taksa rokualnâk chu â dang le , tual taksa rokualnâk chu â dang asi .
46015041	Nî rokualnâk chu â dang le , thlâ rokualnâk chu â dang bâk , chun ârfi tla rokualnâk chu â dang ; ârfi tla lak khawmah an rokualnâk ah chun anna bang lo .
46015042	Mithi thawh nawlhnâk khawm chu hâwi ber asi . Thû kho hen tuh hen a um le , thû kho lo a thawh hen a um ; nâu tak a tuh hen a um le , rokual tak a thawh hen a um .
46015043	Chak lo a tuh hen a um le , thiltikhonâk nei a thawh hen a um .
46015044	Minung lei taksa a tuh hen a um le , thlarau lei taksa a thawh hen a um . Minung lei taksa a um chun thlarau lei taksa khawm a um lai .
46015045	Chu hâwi ber hen , Minung masachem Adam chu minung a hawng si , " ti rîn asi . Adam madung dauh chu nungnâk pêktu thlarau a hawng si .
46015046	Sikhawmsele , thlarau lei chu a um masa lo le , minung lei chu a um masa dauh ; chu nûnah chun thlarau lei chu a um .
46015047	Minung masachem chu tual a mi valei hen siam asi ; minung panihnâk chu vân ah mi asi .
46015048	Valei hen siam mi Adam hâwi kha tual a siam mi tla khawm hi an si ; vân ah siam mi Krist hâwi kha vân a mi tla khawm chu an si .
46015049	Chun , tual ah siam mi Adam banghnâk an nei hâwi hen vân ah mi Krist banghnâk chu kan nei awt asi .
46015050	Unau le tla , taksa leh thisen nih hin Pathian Ram chu a luah kho lai loh ; thû kho nih hin thû kho lo chu a luah kho lai loh ti ka sim asi .
46015051	Ngâinik u , thuthup dik tak ka nan simh na awt hi : Kan ektê hen kan thi lêm lai lo le , sikhawmsele kan ektê hen dârlâwi madungchem a âwn tikah chun sâwtlotê ah ,
46015052	mitthlep kar lo ah dangtir hen kan um ver lai ; dârlâwi chu a âwn awt asi , chun mithi tla chu thû kho lo a thawh hen an um lai le , kannih khawm dangtir hen kan um lai .
46015053	Hi thû kho nih hin thû kholonâk â ting ding asi , hi thû kho khawm nih hin thû kholonâk â ting bâk ding asi .
46015054	Chun , hi thû kho nih hin thû kholonâk â ting hen , hi thû kho nih hin thû kholonâk a ting tikah chun , " Nehnâk nih thihnâk a dawlh thluh rawh ! " ti thu a hawng tlung lai .
46015055	" Aw thihnâk , na nehnâk chu zeiah me a um ? Aw thihnâk , na tûr kha zeiah me a um ? "
46015056	Thihnâk tûr chu sual asi le , sual thiltikhonâk chu Dân thu chu asi .
46015057	Sikhawmsele , kan Lalpa Jisu Krist zârah nehnâk hawng kan pêktu Pathian sinah chun lâwmthu um seh .
46015058	Churuangah , ka unau duhtak le tla , bir tak hen , changh kho lo rê hen , Lalpa rian ṭhanemngâi tak a ṭuan kumza hen um u , nan ṭuan hamhnâk chu Lalpa ah chun a thawt dah lo ti nan theih asi .
46016001	Chun , mi thenhlimh tla rangah thawhlâwm thu lam kha chu , Galatia ram ah kawhmi tla murui sinah thu ka pêk hâwi hen nannih khawm nih hawng ti bâk u .
46016002	Ni sarih ni masachem ah chun mikip nih malsâwmnâk nan tawng hâwi vima hen khawng chiau ule , ka hawng kal tikah thawhlâwm khawlh rerêng a um lonâk ding hen .
46016003	Chun , nan zângfah thilpêk chu Jerusalem khua ah kalpi ding hen ka hawng tleng tikah âu tal ṭha nan ti mi zawng lasui put hen ka fial hi .
46016004	Chun , ka kal bâk ding mi asi chun ka sinah an hawng lai .
46016005	Chun , Makedonia ram ka ṭawl dih nûnah chun nan sinah ka hawng kal lai . Makedonia ram chu ka ṭawl rerêng awt asi .
46016006	Nannih sin lam chun ka châm ko asi kho , busik kar zawzawng khawm asi lai dahmawh , zeiah tal ka kalnâk ding kipah nannih nih nan hawng ka thlah khonâk ding hen .
46016007	Tuah kal pah ko hen an muh na ding ka duh lo le , Lalpa nih rem a ti chun nan sinah sâwt dauh châm ding ka ruat asi .
46016008	Sikhawmsele , Pentekost tiang hen Ephesi khua ah ka châm ko lai .
46016009	Kawtkâ kâu tak leh ṭhatnâk tak ka rangah â awng asi , dotu tla tamtak an um ber .
46016010	Chun , Timothe kha a hawng tleng chun ngamh tak hen nan sinah a um khonâk ding hen hawng lawmh u ; kei nih ka ṭuan hâwi ber hen Lalpa rian chu a ṭuan asi .
46016011	Churuangah âukhawm nih zauhnawmh lah seh ; ka sinah a hawng khonâk ding hen lungngam tak hen hawng thlah u ; unau tla rual ah amah muh ding ka ruat asi .
46016012	Kan unau Apolo thu kha chu , unau tla rual ah nan sinah hawng ding hen ka ngiar chiam le , sikhawmsele tuah lam chun hawng kal a duh lo thlo , â dêngkhâwng tikah chun a hawng kal lai .
46016013	A vêng ule , lungnâk ah chun dîr thlir ule , nan râl a ṭhattir ule , chak tak hen um u .
46016014	Nan ti mi vial chu dâwtnâk ruangah ti mi si ver seh .
46016015	Unau le tla , Stephan leh a dâwngsung le tla chu Akai ram ah lungtu masa an si le , Pathian mi tla rianṭuan ding hen anna pêk ti nan theih ;
46016016	chu hâwi mi tla sinah leh rianṭuan hen ṭangpi leh ṭuan hamh mi vial sinah chun a pêk ding hen ka nan ngiar na .
46016017	Chun , Stephan , Fortunata leh Akaika tla an hawng kal mi hi ka lawmh asi , nan um lo mi theih phân lo hen an hawng ka siam ruangah .
46016018	Annih nih hin ka thinlung leh nan thinlung an panhtir le , chun hi bang hâwi mi tla hi lawmh u .
46016019	Asia ram kawhmi murui tla nih hin chibai a nan bûk na . Akuila leh Priskili , an in ah kawhmi tla hen Lalpa ah chun chibai tamtak a nan bûk na , unau zawzawng nih hin chibai a nan bûk na .
46016020	Châwchawk thenhlimh hen chibai a bûk chiau u .
46016021	Kei , Pawl nih keimah kut ngelchel hen chibai ka nan bûk na .
46016022	Âuzawng nih Lalpa a dâwt lo chun siatphurh hen um seh . Kan Lalpa chu a hawng kal hi !
46016023	Lalpa Jisu Krist dâwtnâk chu nan sinah um seh .
46016024	Krist Jisu ah ka nan dâwt na nâk hi nan ektê sinah um seh . Amen .
47001001	Pawl Pathian duhzia a Krist Jisu mifial leh kan unaupa Timothe nih chun : Korin khua ah Pathian kawhmi um tla sinah leh Gris ram zawzawng ah mi thenhlimh um zawzawng tla sinah chun :
47001002	Pathian kan Pa leh Lalpa Jisu Krist sinah mi zângfahnâk leh remnâk nan sinah um seh .
47001003	Kan Lalpa Jisu Krist Pathian leh Pa , khuaruattu Pa leh lungngamnâk zawzawng Pathian chu sawr hen um seh .
47001004	Pathian nih lung hawng kan ngamhnâk ngelchel nih hamhnâk zei hâwi mi ah um mi tla khawm chu kan lungngamh kho ding hen anih nih chun kanna hamhnâk zawzawng ah lung hawng kan ngamh tâwn .
47001005	Krist tuarnâk tla chu kan tlûnah a leiluat hâwi hen kan lungngamnâk hi Krist zârah a leiluat asi .
47001006	Sikhawmsele , hamh hen kan um chun nanmah tla ṭangpinâk ding leh ruangsuahnâk ding asi ; ṭangpi hen kan um chun nannih khawm ṭangpi hen nan um bâk asi , chu nih chun hamh kan tuarnâk ber hi felfê tak hen nan tuarnâk ah chun chaknâk a nan pêk na asi .
47001007	Chun , hamhnâk ting bâk mi tla nan si hâwi hen lungngamnâk ting bâk mi nan si ti kan theih hen kan lungum piak na nâk hi a bir asi .
47001008	Unau tla , Asia ram ah kan tlûnah hamhnâk a hawng tlung mi thu kha nan theih lo kan duh lo , kha hâwi a fâk tak a tuar kho lo rê hen , nung ding rêng ruat kho lo rê hen , denh pang hen kan um mi kha .
47001009	Asi , mah a zûm lo hen , kanmah lakah a zûm lo hen , Pathian , mithi thawhtu kan zumh dauhnâk ding hen kanmah lakah thihnâk rêpnâk kan nei rawh .
47001010	Chu Pathian nih chun chu hâwi tluk a thihnâk fâk tak lakah chun ruang hawng kan suah rawh le , ruang hawng kan suah lai ; ruang hawng kan suah vima awt ti amah lakah chun lungumnâk kan ngauh .
47001011	Mi tamtak zârah thilpêk kan tawng ruangah mi tamtak nih kan tlûnah lâwmthu an sim khonâk ding hen , nannih khawm nih thla nan hawng kan cham piaknâk ah hawng kan bawmh dut u .
47001012	Kan putso mi chu hi hi asi : Kan sia leh ṭha theihnâk thu theihtir chu thenhlimhnâk leh Pathian diknâk nei hen , taksa finghnâk ah silo hen , Pathian zângfahnâk dauh hen laikulh ah hin kan changhdân kha nanmah leikângah kan changh dân a ṭha khun .
47001013	Nan sinah nan rêl kho hen leh nan theih kho ding mi cho kan hawng rîn ruangah .
47001014	Chun , Lalpa Ni ah nannih kan putso na mi nan si awt hâwi ber hen kannih khawm nan kan putso mi kan si awt ti tuah a chimpâl cho hen nan theih mi kha nan theihfiang ver lai rawh ti ka ruat asi .
47001015	Chun , chu lungnâk nei hen , malsâwmnâk letnih nan tawng khonâk ding hen nan sinah hawng masa sele , nanmah tla pal pah hen ,
47001016	Makedonia ram ah kal vima sele , Makedonia ram thawk hen nan sinah hawng a let nawlh sele ka ti ; chun Judai ram ah ka kalnâk dingah chun nanmah tla thlah hen um sele ka ti .
47001017	Chun , chu hâwi thinlung ka put liau khan ka thinlung birh lo zia langhtir ma ka si ? Asi lo leh , ka sinah , " Asi , asi , " ti leh , " Asi lo , asi lo , " ti chu um vevê hen thilti ka tum tâwn mi chu taksa hâwi hen ma ka tum ?
47001018	Zeital si sele , Pathian chu zumh a kâi hâwi hen , nanmah leikângah kan thu hi , " Asi , " ti leh , ' Asi lo , " ti asi ṭung lo .
47001019	Pathian Fapa Jisu Krist a thu , kei leh Silas leh Timothe nih nan lakah kan sim mi kha " Asi , " leh ' Asi lo , " asi ṭung lêm lo , amah Pathian lakah chun , " Asi , " ti a um dauh asi .
47001020	Pathian thutiam tla chu zeizat tal si khawmsele amah lakah chun , " Asi " ti chu a um le ; chun amah ruang khawmah , " Amen " ti chu a um asi , kanmah tla ruangah Pathian rokualnak ding hen .
47001021	Chun , Krist ah nanmah tla hen hawng kan birhtirtu lakah kannih a dangtê hen hawng kan ruitu chu Pathian asi .
47001022	Anih chu hawng kan singsiahtu leh kan thinlung ah Thlarau Thenhlimh hawng kan pêktu asi ber .
47001023	Sikhawmsele , ka thlarau lakah theihtu rangah Pathian ka kawh asi , nanmah tla a nan zuah na ding hen asi Korin khua ah ka hawng kal lo mi kha .
47001024	Nan lungnâk lakah lalnâk ka nei ka ti lo le , nanna lâwmnâk ṭangpitu kan si ka ti dauh asi ; lungnâk ah dîr nan si dangâiah .
47002001	Sikhawmsele , keimah leikâng thu ah lam chun hi hi ka tum thlir asi : An ngaihsiattir na ding hen chun nan sinah hawng lo rawh ding hen . Kei nih ka nan ngaihsiattir na chun ka ngaihsiattir mi ber lo nih chun âu me hawng ka lawmhtirtu asi lai ?
47002002	Chun , kha ngelchel kha ka rîn asi , chu lo chun ka hawng tikah ka lâwmnâk ding lakah chun ngaihsiatnâk ka tawng lebang lai .
47002003	Churuangah asi , kha lasuikuat kha nan sinah ka rîn mi kha , hawng ka lawmhtirtu mi zapi tla ber kan ngaihsiattir na ding hen nan sinah ka hawng kal ding hen ka duh lo ; ka lâwmnâk chu nan ektê lâwmnâk asi ti ka theih ruangah .
47002004	Mitthli tamtak tla bû hen leh thinlung hamhnâk leh thungâi thlakâm hen ka rîn asi kha ; chu chu ngaihsiattir hen nan umnâk ding asi lo le , nan tlûnah dâwtnâk fâk tak ka nei mi hi nan theih khonâk ding hen asi .
47002005	Sikhawmsele , âuzawng nih mi a ngaihsiattir chun keimah nan hawng ka ngaihsiattir lo le , ka ti tuk lonâk ding hen , nan ektê hen , asi lo leh , nan lakah mi zeimaw mi an ngaihsiattir na chiam asi .
47002006	Chu hâwi mi rangah chun mi tamtak nih an rêp mi chu â tâwk rawh asi .
47002007	Chun , rêp nawlh ding ngangâk hen nan ngaihdam hen nan lungngamh dauh ding asi . Chu lo chun zeitin mawh ti hen chu hâwi mi chu a ngaihsiat tuknâk nih a khuh dep lebang lai .
47002008	Chu mi ruangah chun amah leiah nan dâwtnâk chu birhtir ding hen ka nan ngiar na .
47002009	Hi ruang khawm hin ka rîn asi , zeizawng lakah thu nan ngâi leh ngâilo ka nan nik na kho ding hen .
47002010	Zei leikâng khawm hen mi nan ngaihdam mi zawng kei khawm nih ka ngaihdam bâk le ;
47002011	kei khawm nih ka ngaihdam chia chu zeizawng ka ngaihdam rawh chun nanmah tla ruangah Krist mâika ah chun ka ngaihdam asi ; chu lo chun Setan nih hawng kan sawhkhalh lebang lai ; a ngamlêmnâk chu kan palh lêm lo dangâiah .
47002012	Chun , Krist Thâwngthâng Ṭha sim ding hen Troas khua ka tlung liau khan Lalpa nih chun lampi hawng ka awng piak narêng hen ka unau tla chu ka muh lo ruangah ka thlarau leiah chun lungngamnâk rerêng ka nei lêm lo .
47002013	Chun , annih chu hawlh ṭha hen ka mâk na le , ka suak le , Makedonia ram ah ka kal rawh .
47002014	Sikhawmsele , Krist nehnâk ah hawng kan rui kumzatu leh kanmah tla mang hen mun kipah amah theihnâk rim theihtirtu Pathian sinah chun lâwmthu um seh .
47002015	Ruangsuah liau chir mi tla leh a vei liau chir mi tla rangah chun Pathian rangah Krist rimthâw kan si .
47002016	Murui khat tla rangah chun thihnâk lakah thihnâk ding rim kan si le , murui khat tla rangah chun nungnâk lakah nungnâk rim kan si . Chubang tla rangah chun âu me tling kho lai ?
47002017	Mi tamtak nih Pathian thu hi mi tla perpet hen sawlehnâk ah an mang hâwi hen kannih nih chun kan mang lêm lo ; thungâi tak hen , Pathian fial hen , Pathian mitmuh hen Krist ah chun thu kan sim tâwn .
47003001	Mah a simṭhat kan dawmh awt nawlh fâwn mu ? Asi lo leh , nan sinah pêk ding mawh nan sinah thawk hen mawh siamṭhatnâk lasui mi zeimaw mi rangah a herh hâwi hen kan rangah a herh awt bâk ma ?
47003002	Nannih hi kan lasui kan thinlung a rîn , mi zawzawng theih leh rêl mi chu nan si .
47003003	Krist lasui , kanmah tla hawng kan rîntir mi , mângsi hâng hen rîn si lo mi , Pathian nung Thlarau a rîn dauh , lungtlêp ah rîn silo , taksa thinlung tlêp ah rîn mi chu nan si ti fiang tak a langhtir asi .
47003004	Chun , Pathian leiah chun chu hâwi lungnâk chu Krist zârah kan nei asi ;
47003005	zeizawng kanmah thawk hen suak a ruat ding hen kanmah cho hen kan tlinh kan ti lo ; kan tlinh khonâk chu Pathian sin thawk hen asi dauh .
47003006	Amah ber nih chun thutiam rianṭuantu ah hawng kan tlinhtir le , a lasui thu ko ah rianṭuantu si lo hen , a thlarau rianṭuantu ah asi dauh . A lasui thu ko nih chun a thah tâwn lo , thlarau lam nih chun a nungtir tâwn asi .
47003007	Mosi mêl a rokual ruangah Israel fa tla nih chun a mêl an zauh kho lo le , chu rokualnâk chu a vei duaimâi , thihnâk rianṭuannâk lung ah hawrawp a ṭialh mi men chu hâwi tluk a rokual hen a tlung chun ,
47003008	Thlarau rianṭuannâk chu zei hâwi tluk a rokual hen dek a hawng tlung lai !
47003009	Mawhtirnâk rianṭuan men a rokual chun repnâk rianṭuannâk chu rokualnâk leikângah chun thungâi a fâk dauh ding asi .
47003010	Rokualtir hen um rawh nih chun hi leikângah lam chun rokualnâk rerêng a nei lo rawh , rokualnâk fâk dauh nih a khûp ruangah .
47003011	A vei duaimâi mi men rokual hen a um chun um kumza ding mi chu rokual a tuam hen a um dauh khun ding asi .
47003012	Chun , chu hâwi lungumnâk kan nei ruangah zeizawng kan sim tâwn asi , Mosi ti hâwi khan kan ti lo ;
47003013	anih nih chun a vei duaimâi mi dawnghnâk chu Israel fa tla nih chun an zauh ko lonâk ding hen a mêl chu khuhnâk hen a khuh ; an thinlung lam chu khauhtir hen a um dauh .
47003014	Tusûn tiang khawmah thutiam li chu an rêl chun khuhnâk lîlâ chu lîm lo hen an um ko ruangah chu khuhnâk chu Krist ah chun tlâulir hen a um rawh .
47003015	Sikhawmsele , tusûn tiang hen Mosi lasuibu an rêl kipah an thinlung ah khuhnâk a um tâwn .
47003016	Sikhawmsele , an thinlung chu Lalpa leiah a hawi tik zawngah khuhnâk lâk ving asi lai rawh .
47003017	Chun Lalpa chu Thlarau asi le , Lalpa Thlarau umnâk kipah thawsuaknâk a um tâwn .
47003018	Chun , kannih chu kan ektê hen mêl khuh lo hen thlalang hâwi hen Lalpa rokualnâk cherh hen , rokualnâk thawk hen rokual vima hen , Thu banghpi hâwi a um ding hen dangtir hen kan um tâwn , Lalpa Thlarau lakah mi kanna ting hâwi vima hen .
47004001	Churuangah chun zângfahnâk kan tawng hâwi vima hen rianṭuannâk hi kan nei ruangah kan duai lo ;
47004002	thil ningzakkâi â thup mi tla chu kan nawng dauh , ngamlêmnâk thu kan mang lo le , Pathian thu mi perpetnâk ding hen khawm kan mang lo ; thutak theihtir hen Pathian mitmuh hen mikip sia leh ṭha theihnâk hen mi thinlung tawng hen um kan tum tâwn .
47004003	Sikhawmsele kan Thâwngthâng Ṭha hi khuh hen a um chun a vei liau mi tla ah hin asi khuh hen a um mi chu ;
47004004	Krist Pathian banghpi hen a rokual zia Thâwngthâng Ṭha chêu nih chun anmah a cherh kho lonâk ding hen , chubang lakah chun hi laikulh pathian nih hin lunglo tla thinlung a châwtir rawh
47004005	Mah thu kan sim lo le , Krist Jisu chu Lalpa asi ti kan sim dauh tâwn , kannih khawm Jisu ruangah nan to-aw kan si ti kan sim tâwn .
47004006	Jisu Krist mêl ah chun Pathian rokual zia chêu chu hawng kan pêk ding hen , " Mûi lakah mi chêu a hawng chêu lai , " titu Pathian nih chun kan thinlung tla hi a hawng cherh rawh ruangah .
47004007	Sikhawmsele , thiltikhonâk fâk zia chu kanmah sinah mi silo hen Pathian tâ asi dauh khonâk ding hen chu ro chu tualbêl tla ah kan kil asi .
47004008	Khatlei khatlei ah nawktir hen kan um , sikhawmsele kan thaw a pit loh ; lawksawng hen kan um le , sikhawmsele kan lung a dawng loh ;
47004009	nehsawh hen kan um le , sikhawmsele kaltâk hen kan um lêm loh ; tlû thlo hen hawng kan vuak le , sikhawmsele veih thlo hen kan um loh .
47004010	Kan taksa ah hin kumleza hen Jisu thihnâk chu kan put vima tâwn le , Jisu nungnâk khawm kan taksa ah hin a lang khonâk ding hen .
47004011	Kannih dam hen um mi tla hi Jisu ruangah thi dingah tleihtir hen kan um kumza , Jisu nungnâk khawm kan taksa thi kho ah hin a langh khonâk ding hen .
47004012	Chun , kanmah lakah hin thihnâk nih a ṭuan tâwn le , nannih lakah lam chun nungnâk nih a ṭuan dauh tâwn asi .
47004013	Sikhawmsele , " Ka lung le , churuangah thu ka sim asi , " ti rîn hâwi khan , chu lungnâk thinlung tak chu put hen kannih khawm nih kan lung bâk le , churuangah thu kan sim le ,
47004014	Lalpa Jisu thawhtu nih chun kannih khawm Jisu sinah hawng kan thawh bâk awt le , nanmah hen hawng kan dîrtir awt ti kan theih .
47004015	Zeizawng nanmah ṭhatnâk ding asi , zângfahnâk chu mi tam dauh rangah pungtir hen a um , Pathian rokualnâk ding hen lâwmthu cherkhet a simtir khonâk ding hen .
47004016	Churuang chun kan duai lo le , kan lênglei minung hi hawng rawp dadauh khawmsele kan sunglei minung chu nisiar siamthar vima hen a um dauh asi .
47004017	Kanna hamhnâk nêptê , tu mitthlep sung cho ah um ding mi nih hin rokualnâk cherkhet zungzâl rang ding hawng kan siam piak dadauh asi .
47004018	Thil muh kho tla hi zauh lo hen , thil muh kho lo tla chu kan zauh dauh ruangah ; thil muh kho tla hi sâwtlotê rang ding asi le , thil muh kho lo tla lam chu zungzâl rang ding asi .
47005001	Kan umnâk in -- hi tual ah mi kan taksa hi siat khawmsele , vân ah , in kut hen sak lo mi , zungzâl um ding mi , Pathian sinah mi in bir chu kan nei ti kan theih .
47005002	Vân ah kan umnâk ding mi aih thu ah duh ruangmâng hen hi in ah hin kan rûm huahmah tâwn .
47005003	Chu hâwi hen aih hen um sele takkaro hen kan um lai loh .
47005004	Kannih hi tual taksa ah um mi tla hi thilrit phurh hen kan rûm tatak asi , aih lo hen um kan duh ruangah asi lo le , aih hen um kan duh ruangah asi dauh , thi kho hi nungnâk nih dawlh dak hen a um khonâk ding hen .
47005005	Chun , chu mi rangah tak chun hawng kan timhtuahtu chu Pathian asi , Thlarau Thenhlimh hawng kan pêktu kha .
47005006	Chun , taksa ah kan um sung hin Lalpa sinah kan um lo ti theih hen kumleza hen thlangam tak hen kan um tâwn ;
47005007	muh kho a kal lo hen , lungnâk ah kal dauh hen .
47005008	Thlangam tak hen kan um kan ti taksa ah um lo hen Lalpa sinah um kan duh dauh .
47005009	Churuangah , um sele , um lah sele , amah lawmhkâng si kan tum thlir tâwn asi .
47005010	Mi kip nih taksa thu tla chu a siat a ṭhat hen kan ti hâwi vima hen kan tawng chiau khonâk ding hen Krist lâirêlnâk tophah mâika ah chun langhtir hen kan um ver ding asi .
47005011	Chun Lalpa ṭihnâk dân theih hen minung tla chu kan lêm tâwn le , Pathian sinah lam chun langhtir hen kan um tâwn ; nanmah sia leh ṭha theihnâk ah khawm langhtir hen kan um ka lungum .
47005012	Nan sinah kanna simṭhat nawlh mi asi lo le , thinlung lei silo hen , langngân ko hen putsotu tla chu zeitin mawh sângnâk ding nan theih khonâk ding hen , kanmah leiah putso san an siam na hen kan sim dauh asi .
47005013	Kan ât leh Pathian rang asi , kan fingh leh nanmah rang asi dangâiah .
47005014	Krist dâwtnâk nih chun kan lakah lâi a rêl asi , hi hâwi hen kan ruat : Mi zawzawng thih ruangrûl ah mi pakhat a thi le , churuang chun mi zawzawng chu an thi asi .
47005015	Chun , a nung mi tla chu anmah rangah nung an si lo rawh le , an thih ruangrûl ah thi hen thawknawlh mi rangah chun an nung dauhnâk ding hen asi , mi zawzawng ruangrûl ah asi a thi mi chu .
47005016	Churuang chun tu thawk hen kannih lam nih chun taksa leiah chun âukhawm kan theih lai lo rawh ; taksa leiah Krist chu theih rawh khawmsele tu lam chun kan theih nawlh lo rawh .
47005017	Churuang chun âuzawng Krist ah a um chun thilsiam thar a hawng si ; thil li chu a vei rawh ; ngâinik u ! a hawng thar rawh .
47005018	Sikhawmsele , zeizawng Pathian sin thawk hen suak asi , anih nih chun Krist ruangah amah hen rem hen a kan siam le , remnâk rianṭuan hawng kan pêk ;
47005019	kha hâwi hen Pathian nih Krist lakah laikulh hi amah hen a rem hen a siam le , an buarnâk tla chu buarnâk ah ruat piak lo hen a remnâk thu hawng kan kiltir kha .
47005020	Chun , Krist ruangrûl ah rêl kan si le , Pathian nih kanmah mang hen a nan ngiar chiam na ti kho asi . " Pathian hen hawng a rem u , " ti hen Krist ruangrûl ah ka nan ngiar na asi .
47005021	Amah lakah chun Pathian repnâk kan hawng si khonâk ding hen sual rerêng neilo Jisu chu Pathian nih kanmah ruangah sual ah a siam .
47006001	Chun , Pathian zângfahnâk nan tawng mi chu ṭhatvakpi lo hen nan um lonâk ding hen Pathian hen kanna ṭuan bâwmnâk ah kan ngiar chiam na asi .
47006002	" Tik lawmhkâi ah ka nan ngâi le , Ruangsuahnâk ni ah ka nan ṭangpi , " ti hen Pathian nih a sim mi chu ngâi u . Ngâinik u ! Tu hi tik lawmhkâi chu asi , tu hi ruangsuahnâk ni chu asi !
47006003	Kan rianṭuan hi an sâwi lonâk ding hen zei leikâng khawmah tlûk phahnâk ding rerêng kan siam lo le ,
47006004	Pathian rianṭuantu tla hâwi hen zei lak zawngah mi lungnâ tla hen kan um dauh tâwn .
47006005	Thungâi thlâk hen felfê tak a nawknâk ah , harsatnâk ah , hamhnâk ah vuaknâk ah , rêngtlâknâk ah , nawktirnâk ah , ṭuanhamhnâk ah , it chiam lonâk ah , buhngeinâk ah ,
47006006	thenhlimhnâk ah , theihnâk ah , dawnhkhonâk ah , vêlneihnâk ah , Thlarau Thenhlimh ah , dâwtnâk ah ,
47006007	thutak thu ah , Pathian thiltikhonâk ah , keh leh vawrh hen repnâk riamnâm tla hen ,
47006008	rokualnâk leh chawnglawh lonâk hen , min simsiat leh min simṭhat hen , perpettu hâwl hen , mi dik tak si ṭung hen ,
47006009	mi theih tlâk lo hâwi hen , minthang tak si ṭung hen ; thi viviar hâwi hen , ngâinik u , kan nung ṭung ; rêp mi hâwi hen , thah ṭung lo hen ;
47006010	ngaihsia hâwi hen , sikhawmsele lâwm kumza ṭung hen , mipâm hâwi hen , sikawmsele mi tamtak neitir ṭung hen ; zeikhawm nei lo hâwi hen , sikhawmsele zeizawng nei ṭung hen .
47006011	Korin mi le tla , nan sinah kan kâ kan âng hen kan thinlung a kâu rawh .
47006012	Kanmah lakah hin tawrkhân hen nan um lo le , nanmah thinlung ah asi tawrkhân hen nan um dauh mi chu .
47006013	Chun , ka nan pêk na mi hâwitê hen hawng ka pêk rûl bâk ding hen , fa tla sinah sim hâwi hen ka sim asi , nanmah khawm nan thinlung kâutir hen um u .
47006014	Lunglo mi tla hen rêlkhâwng lo hen liangbat munkhat bat hen um lah u ; sualnâk leh repnâk nih zei me anna munkhatnâk um ? Asi lo leh , mûi leh chêu nih zei me kawmhnâk an nei ?
47006015	Krist leh Beliar khawm nih zei me remnâk an nei ? Asi lo leh , lunglo leh lungtu nih zei me tingvo anna bâwmnâk um ?
47006016	Pathian Biakin leh ruk khawm nih zei me remnâk an nei ? Kannih lam chu Pathian nung Biakin kan si ; Pathian nih , " Anmah lakah ka um lai le , anmah lakah ka tâwi ber lai ; chun , an Pathian ka si lai le , annih khawm ka mi tla an si lai , " a ti hâwi khan .
47006017	Churuangah , Pathian nih chun , " An lakah mi hawng suak ule , a dang hen um u . Thil nâwmtâm rerêng khawm tawngh lah u ; churawhchun ka nan lawmh na lai .
47006018	Nan rangah Pa ka si lai le , nannih khawm ka rangah fanu fapa nan si lai , Lalpa zeizawng tikho nih chun a ti , " ti hen , a sim hâwi khan .
47007001	Chun , duhtak le tla , chubang thutiam chu kan nei ruangah taksa leh thlarau nâwmnâk zawzawng lakah kanna thiangtir lai , Pathian ṭih bû hen thenhlimhnâk rangtlingtir hen .
47007002	Nan thinlung ah mun hawng ka kianh u ; âu tlûn khawmah kan sual lo , âukhawm kan râwk lo , âukhawm kan sawhkhalh lo .
47007003	Chu chu an nan mawhtir na ding hen ka ti asi lo le , thih leh thih khat , dam leh dam khat ding hen kan thinlung ah ka nan kil na ti veikhat liau khan ka sim kha .
47007004	Nannih leikângah chun ka sim ngam tuktarâi , ka nan putso na zia hi a fâk asi ; lungngamnâk hen ka khat le , kanna hamhnâk zawzawng ah chun lâwmnâk hen ka khat .
47007005	Makedonia ram ka tlung khawm khan kan taksa nih lungngamnâk rerêng a nei lêm lo , khatlei khatlei ah chun hamhtir hen kan um dauh lehlam ; leng leiah a sualnâk tla a um le , sung leiah ṭihnâk tla a um .
47007006	Sikhawmsele , â nâutir mi tla lungngamhtu Pathian nih chun Tita hawng fial hen hawng kan thlangamh rawh .
47007007	A hawng kalnâk cho nih chun asi lo le , nan lunglêng zia tla , nan ṭap zia tla , ka tlûnah ṭhanemsemsê nan ngâi zia tla hawng kan simh hen nanmah an lungngamh na nâk khawm nih chun hawng kan lungngamh rawh asi ; chun ka lâwm khun asi .
47007008	Ka lasuikuat nih khan an ngaihsiattir na khawmsele ka sîr lo rawh a tîr lam chun ka sîr asi , kha lasuikuat nih khan a nan ngaihsiattir na ti ka theih ruangah ; sikhawmsele , sâwtlotê cho asi kha .
47007009	Tu chun kâ lâwm asi , ngaihsiattir hen nan um ruangah asi lo le , rimnâk ding hen nan ngaihsia ruangah asi dauh . Kanmah ruangah zeikhawm nan dawk lonâk ding hen Pathian duhzia hâwi hen ngaihsiattir hen nan um asi .
47007010	Pathian duhzia hâwi hen ngaihsiatnâk nih chun ruangsuahnâk ding hen sîrnâk cho silo hen rimnâk a siam tâwn ; laikulh ngaihsiatnâk nih chun thihnâk a siam dauh tâwn .
47007011	Chun , ngâinik u , Pathian duhzia hâwi a ngaihsiattir hen nan umnâk takah chun thiamthihnâk tla , mah a sim thiamnâk tla , thinthawknâk tla , ṭihnâk tla , lunglêngnâk tla , ṭhanemsemse ngâinâk tla , lehrûl samnâk tla nanmah lakah a siam zia a fâk a ! Zeizawng ah chubang thu ah chun nan thiang ti nanna langh rawh .
47007012	Chun nan sinah rîn khawmsele a sualtu ruangah khan ka rîn lo le , a sual tuartu ruangah ka rîn lêm lo , kan tlûnah ṭhanemsemsê nan ngâi zia Pathian mitmuh ah nan sinah theihtir hen a um khonâk ding hen ka rîn mi asi dauh .
47007013	Churuangah , lungngam hen kan um rawh . Kanmah lungngamnâk cho lo khawmah , Tita lâwmnâk ruangah kanna lâwm khun le , nannih zawzawng nih a thinlung nan thartir piak ruangah .
47007014	A sinah zei leikâng khawmah nanmah tla an putso na khawmsele ka mualpho lo ; mualpho ngangâk hen zeizawng nan sinah thu tatak kan sim tâwn hâwi khan Tita mâika ah kan putso mi chu thu tatak a hawng si taktê .
47007015	Chun , nan ektê hen a thu nan ngâi zia lâu leh thir bû hen amah nan lawmh zia tla chu theih ko hen a thinlung chu nanmah leikângah a um khun asi .
47007016	Zei leikâng zawngah nan tlûnah ka lungngam ruangah kâ lâwm asi .
47008001	Chun unau le tla , Makedonia ram ah kawhmi murui lakah Pathian zângfahnâk pêk chu ka nan theihtir na awt .
47008002	Kha hâwi hen hamh hen niknâk fâk tak lakah thungâi anna lâwm , an pâm thlo khawmsele hawknâk fâk tak ah â chang zia kha .
47008003	Zângfahnâk , mi thenhlimh Judai ram ah um mi tla rianṭuan ah tel mi chu thungâi thlâk a hawng kan deih chiam hen , an ti kho tâwk hen , asi , an ti kho tâwk nûnah a lei khawm anmah thu thu hen an pêk ti ka theihpi na asi .
47008005	Chu khawm chu kan ruat lo hâwi tak hen an ti le , Pathian duhzia hen anmah tak Lalpa sinah leh kanmah sinah anna pêk masa ta rih asi .
47008006	Chun , a lânah a hawng dawmh rawh ruang khan hi dâwtnâk khawm hi nanmah lakah ti thluh sawm ding hen Tita chu kan ngiar rê .
47008007	Chun , zeizawng -- lungnâk tla , thusim thiamnâk tla , theihnâk tla , ṭhanemsemsê ngâinâk zawzawng tla , hawng kan zângfahnâk tla nan nei hâwi hen chu zângfahnâk khawm chu nan nei tam khonâk ding hen taimâk suah u .
47008008	Thupêk kâng hen ka sim lo le , midang ṭhanemsemsê ngâinâk hen nanna zângfahnâk dik zia khawm chu nik ding hen ka sim mi asi .
47008009	Kan Lalpa Jisu Krist zângfahnâk chu a pâmnâk ruangah nan hawng nei khonâk ding hen , nei khawmsele nanmah ruang takah a hawng pâm mi kha nan theih asi .
47008010	Chun , chu lak chun , ka ngaihdân hâwi hen ka sim asi , chu chu nan rangah a ṭha dangâiah ; kum khat asi rawh a dawmh masatu nan si le , nanna dawmh mi lâwng khawm silo hen ṭuan duhnâk khawm nanna dawmh ber rawh .
47008011	Chun duh ding hen timhtuahnâk a um hâwi khan nan neih hâwi vima hen zawh zet nâk khawm a um khonâk ding hen tu lam chun ti pawt u .
47008012	Pêk duhnâk nan nei chun , mi a nei lo nâ silo hen , a neih zia hâwi vima hen a pêk mi chu Pathian lawmh tlâk asi .
47008013	Midang zângkhâitir hen nanmah hamh ding hen ka ti mi asi lo le , a rual rang ding hen nan neih a lei mi chu tuliau hin an samphâng mi thlawp leh belhnâk asi le ,
47008014	an neih a lei mi khawm nih sam leh phâng thlawp belhnâk a hawng si rûl khonâk ding hen ka ti dauh asi ; chun rual rangnâk a hawng um kho lai .
47008015	" Manna a sar tam mi nih chun lei hen a nei lo le , a sar tâwm mi nih a sam lêm lo , " ti rîn hâwi khan .
47008016	Chun , nan rangah kan ṭhanemsemsê ngaihnâk hâwi hen Tita thinlung ah pêk tâwntu Pathian sinah chun lâwmthu um seh .
47008017	Anih nih chun kan ngiarnâk chu a pawm ngelchel le , sikhawmsele kan ngiar ruangah cho silo hen amah ngelchel chu ṭhanemsemsê ngâi tak asi le , amah thu thu hen nan sinah a hawng kal awt asi .
47008018	Chun , a sinah unaupa kan fial bâk awt le , anih chu Thâwngthâng Ṭha leikângah an sawr mi thu kawhmi murui zawzawng lakah a thang le ,
47008019	chu ko khawm chu asi lo le , Lalpa rokualnâk ding leh kanna timhtuah zia zauhtirnâk ding hen a rian kan ṭuan mi , hi zângfahnâk thu ah hin kan sinah khua ṭawl bâk ding hen kawhmi murui tla ruat asi rerêng bâk .
47008020	A rian kan ṭuan mi hi thilpêk leikângah hin âukhawm nih hawng kan sâwi lonâk ding hen kanna thiamthih le .
47008021	Lalpa ngaihnâk cho ah silo hen minung ngaihnâk khawmah thu dawh kan ruatkan tâwn asi .
47008022	Chun , an sinah kan unaupa kan kaltir awt bâk le , anih chu kâng tamtak ah ṭhanemsemsê ngâi tak asi ti vei tamtak kan nik rawh le , tu lam châng chun thungâi an zumh na ruangah ṭhanemsemsê a ngâi dauh khun rawh asi .
47008023	Tita hi chu ka hâwi leh nanmah leikângah ka rianṭuan pi mi asi le , chun kan unau tla hi chu kawhmi murui tla mifial , Krist rokualnâk chu an si .
47008024	Churuang chun , nan zângfah ti theihnâk leh kan putso na mi theihnâk chu kawhmi murui mâika ah chun an sinah langhtir u .
47009001	Mi thenhlimh tla rianṭuan thu lam chu nan sinah ka rîn a herh lo ; nanna râlring zia chu ka theih , chu mi leikâng thu ah chun ,
47009002	" Kum khat asi rawh , Gris ram mi tla chu timhtuah hen an um rawh , " ti hen Makedonia ram mi le tla sinah ka nan putso na tâwn le ; chun nan ṭhanemsemsê ngâinâk nih chun an lakah mi tamtak thinlung a panhtir rawh .
47009003	Sikhawmsele , chu leikâng thu ah chun ka nan putso na nâk chu zeikhawm lo asi lonâk ding hen unau tla hi ka kaltir awt le , ka sim hâwitê hen a timhtuah hen nan hawng um khonâk ding hen ;
47009004	chu hâwi asi lo chun Makedonia ram ah mi âu tla nih mawh an hawng ka zûl lebang chun timhtuah lo hen an muh na chun kannih , nannih kan tilo , hi kan zumh na nâk leikângah hin kan mualpho lebang lai .
47009005	Churuangah , unau tla hi nan sinah hawng kal masa hen siang tak hen thilpêk nan tiamhkan mi kha siamkan ding hen ngiar herh hen ka ruat asi , chu tak chu zângrân hen lâk hâwi silo hen siang tak a pêk hâwi dauh hen timhtuah zet hen a um khonâk ding hen .
47009006	Sikhawmsele , chu leikângah vawrh tâwm mi nih chun a ât tâwm lai , a vawrh tam mi nih chun a ât tam lai .
47009007	Mi kip nih siang lo bû hen pêk lo hen , pêk lo kho lo hâwi a ngaih hen pêk ber lo hen , an thinlung ah an tum hâwi vima hen pêk chiau seh . Pathian nih chun lâwm tak a pêktu asi a zângfah tâwn .
47009008	Chun , Pathian nih dâwtnâk kip nan tlûnah a vurh kho asi ; chun nannih zeizawng ah a tâwk ri nei kumza hen rianṭuan ṭha kip rangah nan nei kho lai .
47009009	Pathian lasui thu nih , " A ṭhenzâr le , mipâm tla sinah a pêk le , a repnâk chu zungzâl hen a um kumza , " ti hen a sim hâwi khan .
47009010	Chun , thu siangnâk zeizawng , kanmah ruangah Pathian sinah lâwmthu simnâk siamtu chu nei ding hen , zeizawng ah neihtir a um hen ,
47009011	a vawrhtu sinah chî pêktu leh ei ding rangah buh pêktu nih chun nan vawrh ding mi chî chu an pêk na hen a nan pungtir piak na lai le , nanna repnâk rah tla chu a nan pungtir piak na lai .
47009012	Hi ṭangpinâk rianṭuannâk nih hin mi thenhlimh le samphangnâk tla a siremtir mi cho khawm asi lo le , Pathian sinah lâwmthu simnâk tamtak ting hen a luang liam asi .
47009013	Hi rianṭuannâk nih hin a nan nik na ruangah Krist Thâwngthâng Ṭha leikângah nan thinlung nan zâwt zia ruangah leh anmah tla rangah leh mi zawzawng rangah thawhlâwmnâk ah nan thil siang tla ruangah hin Pathian an rokualtir tâwn asi .
47009014	Anmah tla tak khawm nih nan tlûnah Pathian zângfahnâk fâk tak ruangah nan rangah thla an cham piak na lai .
47009015	A thilpek sim kho lo rê ruangah hin Pathian sinah lâwmthu um seh .
47010001	Chun , kei Pawl , nan lakah nan mitmuh ah dawnhkho tak a um hen nan sinah ka um lo kâ hen nanmah leikângah iam tâwn mi nih hin Krist ṭhatnâk leh nunnêmnâk hen kan ngiar na .
47010002	Nan sinah ka hawng tikah ka thinruntir lah ram u -- taksa hâwi a um hen hawng kan ruattu tla tlûnah ka lung asi lo kho ruangah .
47010003	Taksa ah um khawmsele taksa do hâwi hen kanna do lo le ,
47010004	kannih râlthuamnâk tla chu taksa mi asi lo le , kulhpi bir tak tla siatnâk ding hen Pathian zârah thiltikho tak asi dauh ,
47010005	êlnâk tla leh thil sâng kip Pathian theihnâk kham ding hen sâng tak a siam mi tla chu siat hen , ruatnâk kip Krist thu ngâinâk sal ah kan rui le ;
47010006	nan thu ngâi zia a rangtling tikah chun thu ngâi lonâk zawzawng lehrûl sam ding hen kanna tim ber .
47010007	Nan mitmuh ah thil um tla chu asi nan zauh tâwn , âuzawng nih Krist tâ si hen â ruat chun hi hi mah lakah a ruat nawlh seh , amah chu Krist tâ asi hâwi ber hen kannih khawm kan si bâk mi hi .
47010008	Kan thuneihnâk nanmah siatnâk ding silo hen nanmah siamṭhatnâk ding dauh hen Lalpa nih hawng kan pêk mi hi -- a putso khun khawmsele ka mualpho awt lo le ,
47010009	ka lasuikuat tla nih chun an lauh na ding hen ka duh lo asi .
47010010	A lasuikuat tla chu a nei hen a khauh le , a taksa lei lam chu a nêmno le , a hawlh khawm sik a kâi asi , " an ti dangâiah .
47010011	Chu hâwi mi nih chun hi hi ruat seh , nan sinah ka um lo liauah lasuikuat thu ah kan um hâwi hen nan sinah kan um tik khawmah thilti ah kan um ber lai .
47010012	Zeimaw mi nih mah a simṭhat mi lakah chun kanna telh sih ngam lo , anmah tla hen khawm kanna tahṭhimh ngam lo ; sikhawmsele , annih lam chu mah leh mah tah hen , mah leh mah a tahṭhimh hen thinlung nei lo hen an um .
47010013	Kannih lam chu kan tahnâk ri lêm chun kanna zûm lai lo le , Pathian nih bial hawng kan tingtir le , chu tahnâk hâwi vima hen kanna zûm lai , nanmah khawm huap ding rê a tahnâk chu .
47010014	Huap phanh lo pi an huap na hâwi hen kan uap kâu tuk lêm lo ; Krist Thâwngthâng Ṭha sim hen nan khua tiang khawm kan hawng kha .
47010015	Kan tahnâk ri lêm chun midang ṭuan hamh tla chu kan putso lo le , nan lungnâk a ṭhang zia hâwi vima hen kan huapnâk ri vima ah nan lakah cherkhet liantir hen kan um lai ti lungumnâk kan nei dauh le ,
47010016	timhtuah chia leikâng thu ah chun midang bial putso lo hen nanmah lanh lei ram tiang khawmah Thâwngthâng Ṭha kan sim khonâk ding hen .
47010017	Sikhawmsele , " A putso mi zawng nih Lalpa chu putso seh , " ti hen , Pathian lasui thu nih a sim hâwi khan .
47010018	Mah simṭhat nih chun sawr a lawh lo le , Lalpa nih a simṭhat mi chu sawr a lawh dauh asi .
47011001	Ka ât dauhnâk ah hin nannih nih nanna dawnhkho ding hen ka duh chiam e ! Asi , dawnh khawm nanna dawnhkho ngâk e !
47011002	Pathian thîknâk hen asi ka nan thîk na ; Krist sinah chun nungâk thenhlimh hâwi hen ka nan pêk kho na bâk ding hen , mi pakhat , Krist chu kan hual piak na ko asi .
47011003	Sikhawmsele , rûl nih chun ngamlêmnâk hen Evi chu a bum hâwi khan , Krist leiah taknâk leh thenhlimhnâk lakah mi chu zeitin hen mawh nan thinlung chu an râwk na lebang lai ti ka lâu asi .
47011004	Kannih nih a thu kan sim le , nan pawm mi , thlarau leh thâwngthâng ṭha silo hen kan sin thawk hen nanna ting mi thlarau leh thâwngthâng ṭha hen a dang ving mi Jisu dang thu simtu âuzawng thungâi nan sâithiam ruangah .
47011005	Chubang mifial lian chem tla chu zei leikâng khawmah tluk lo ka ruat lo asi .
47011006	Thusim leikângah lam chun hawlh mangdân thiam lah khawmsele theihnâk ah chun chu hâwi ka si lo ; zeizawng ah mi zawzawng lakah nanmah leiah kan langhtir kha .
47011007	Asi lo leh , Pathian Thâwngthân Ṭha a thawttham a ka sim hen putso a nan um khonâk ding hen ka nâutirnâk nih khan thil ka tisual mazei ?
47011008	Nanmah rian ka ṭuan khonâk ding hen kawhmi dang thawk hen lawh ka lâk le , ka suh na .
47011009	Chun , nan sinah ka um le , ka samphâng liau khan âukhawm ka hamhtir na lo , unau tla chu Makedonia ram a mi an hawng hen ka samphângnâk chu ka si an remtir ; zeizawng ah nanmah hamhtir lo hen ka um kha , kha hâwi khan ka um vima lai .
47011010	Krist thutak keimah lakah um hâwi hen Akaia ram hi ka putsonâk hi âukhawm nih an ka rehtir lai loh .
47011011	Zeiruangah me hi hi ka sim ? Ka nan zângfah na lo ruangah masi ? Pathian nih a theih !
47011012	Sikhawmsele , a rêlkhâwngnâk tawng duh tla lakah mi rêlkhâwngnâk chu ka sah khonâk ding hen ka ti rawh , ka ti vima lai ; an putsonâk ah chun kanmah um hâwi hen an hawng um khonâk ding hen .
47011013	Mi chubang tla chu Krist mifial ah â siam sawm hen , mifial telê rianṭuantu mi perpet mang tla an si .
47011014	Chu chu a chê lo , Setan men chêu mifial ah â siam sawm tâwn .
47011015	Churuangah a rianṭuantu tla kha chu repnâk rianṭuantu ah a siam sawm khawmsele thilchê asi lo ; chubang tla dawnghnâk chu an thilti hâwi vima asi lai .
47011016	Ka sim nawlh lai , âukhawm nih mi â ah hawng ka ruat lah seh ; sikhawmsele , nan hawng ka ruat dâidua chun kei khawm nih tâwmtal kan putso kho na nâk ding hen mi â hâwi hen a ngaihzia hawng ka thiam piak u .
47011017	Ka sim mi hi Lalpa hâwi hen ka sim lo le , ka putso mi lungnâk nih hin â hâwi hen ka sim asi .
47011018	Mi tamtak nih taksa hâwi hen an putso ruangah kei khawm nih ka putso nik lai .
47011019	Nannih lam chu mi fing nan si ruangah mi â tla lakah lungâwi tak hen nanna dawnh tâwn .
47011020	Mi nih sal ah a nan siam na hen an ei hep na sele , sal ah an tleih na sele , mah a sawr sele , nan mêl ah an bengh na sele , nanna dawnh tâwn .
47011021	Kan chak lo rawh hâwi hen sik bû hen ka sim asi . Sikhawmsele , âuzawng nih zei leikâng khawm an ngamh mi vial -- â tak hen sim ko sele -- kei khawm nih ka ngamh .
47011022	Hebrai mi an si mu ? Kei khawm ka si . Israel mi tla an si mu ? Kei khawm ka si . Abrahm thlâk tla an si mu ? Kei khawm ka si .
47011023	Krist rianṭuantu tla an si mu ? Mi â hâwi hen sim ko tâ sele -- ka si dauh ngengê . Ṭuan hamhnâk lakah fâk khun hen , rêngin ah tângnâk ah fâk khun hen , vuaknâk ah lei zut hen , thihnâk ah vei tamtak ,
47011024	Juda tla vuaknâk tankhat ah vei sâwmli tlinglo vei nga ka tawng .
47011025	Vei thum fung vuak hen ka um , veikhat lung seh hen ka um le , veithum lawng râwknâk ka tawng le , zân khat leh ni khat tisumsumriat ah ka um le ;
47011026	khua ṭawlnâk ah vei tamtak , tivatê ṭihnungkâi lakah , rawkmang ṭihnungkâi tak lakah , ka phun hâwi ṭihnungkâi lakah , Phundang tla ṭihnungkâi lakah , khuapi ṭihnungkâi lakah , ramkaro ṭihnungkâi lakah , tisumsumriat ṭihnungkâi lakah , unau telê ṭihnungkâi lakah ; rianṭuan dîtnâk leh rianṭuan hamhnâk lakah , ihmu riauraknâk tla ah vei tamtak ,
47011027	sungvâng leh tîhâlnâk ah , buhngeinâk ah vei tamtak , damlo leh takkaro hen umnâk ah .
47011028	Chun , ka sim lo mi tla khawm chu kawhmi murui zawzawng ka ruat dawnnâk nih nisiar hen hawng ka denh kumza mi hi a um fâwn .
47011029	Mi âumawh an chak lo chun kei khawm ka tuarpi bâk ; mi âumawh sual ah an tlû chun lungfâk hen ka khat tâwn .
47011030	Putso ding ka si ṭung chun ka chaklonâk lei thil tla asi ka putso awt .
47011031	Jisu Pathian leh Pa , zungzâl a thawsuak hen um mi nih chun âwkrâwl ka sim lo zia a theih .
47011032	Damaska khua khan lal Areta tangah lâirêltu nih chun hawng ka tleih ding hen Damaska khua kulh kawtkâ chu a vêngtir na .
47011033	Chun , langawtkawt ah kulh zulh ah bâwm hen an ka thlâk le , chun a kut lakah mi ka relh pawt rawh .
47012001	Ka putso ding rerêng asi . Ṭha lam chu a ṭha lo , sikhawmsele Pathian sinah mi langhnâk leh theihtirnâk thu ka sim sih vima lai .
47012002	Kristian mi pakhat âumawh ka theih le , kum leili asi rawh , vân sâng chem ah khin lâk hen a um ( hi hi a hawng um tak ma , asi lo leh , muhtirnâk ma a nei ka theih lo , Pathian cho nih a theih . )
47012003	Ka sim nawlh fawn lai , hi minung hi Paradis ah lâk hen a um ( a lîlâ hen hi hi a hawng um tak ma , asi lo leh , muhtirnâk ma a nei ka theih lo , Pathian cho nih a theih . )
47012004	Thu sim kho lo , minung sim thiang lo tla chu a theih ti ka theih .
47012005	Hi hâwi mi minung chu ka putso lai ; sikhawmsele ka chaklonâk lo chu ka putso lai lo .
47012006	A zûm duh khawmsele mi mâwl ka si lai loh , thudik ka sim awt asi ; sikhawmsele , ka sûm lai , chu lo chun âuzawng nih an hawng ka muh hâwi leh ka lakah thu an theih hâwi ngâk hen rokual khun hen an hawng ka ruat lebang lai .
47012007	Chun , theihtirnâk tla chu thungâi a fâk ruangah ka sung-û tir tuk lonâk ding hen taksa ah ling hawng ka pêk asi . Setan mifial , kut nurnâk ah hawng ka mangtu ding mi chu ; chu lo chun ka sung-û tir tuk lebang lai .
47012008	Chu leikâng thu ah chun a hawng ka kiangtâk khonâk ding hen Lalpa chu veithum ka deih .
47012009	Chun , anih nih chun ka sinah , " Ka zângfahnâk na rangah â tâwk ; ka thiltikhonâk hi chaklonâk ah asi rangtlingtir hen a um mi chu , " a ti rawh . Chun , Krist thiltikhonâk chu ka tlûnah a um khonâk ding hen lâwm tak hen ka chaklonâk tla hi ka putso dauh lai .
47012010	Churuangah , Krist ruangah chaklonâk tla ah , siatnâk tla ah zirhnâk tla , nehsawhnâk tla , vânduainâk tla ka lawmh tâwn ; ka chak lo kipah asi ka chak tâwn .
47012011	Ka â rawh ma hi -- nannih nih â lo kho lo hen nan hawng ka siam asi . Kei chu nanmah nih nan hawng ka chawnglawmh ding mi ka si , zeikhawm silah khawmsele zei leikâng khawmah mifial lian chem tla sinah ka niam dauh lêm lo .
47012012	Mifial sinâk singsiahnâk tla chu felfênâk zeizawng nei hen , singsiahnâk tla , thilchê tla , thiltikhonâk tla hen nan lakah ti asi tatak kha .
47012013	Zei leikângah me kawhmi murui dang tla ngâk hen niam dauh siam hen nan umnâk chu ? Keimah tak nih hin ka nan hamhtir na lonâk leikângah asi ṭung lo chun . Chu chaklonâk ah chun hawng ka ngaihdam u .
47012014	Hi hi tuah nan sinah hawng kal ding hen ka timhtuahnâk a veithumnâk ding asi ; chun ka nan hamhtir na lai loh , nan tâ chu hâwl ka si lo le , nanmah asi kan hâwl dauh na mi chu : fa le nih nu leh pa rangah an khawng piak ding asi lo le , nu leh pa nih fa tla rangah an khawng piak dauh ding asi .
47012015	Chun kei lam nih chun nan thlarau rangah lâwm tak hen ka mang dih lai le , mang dih hep hen ka um lai . A leiluat hen ka nan zângfah na ruang khan ; kei nih zângfahnâk tâwm dauh ka tawng phah asi mu ?
47012016	Sikhawmsele , kei nih chun ka nan hamhtir na lo si tâ sele , sikhawmsele mi perpê rerêng hawng si hen ngamlêm hen ka nan tleih na asi .
47012017	Nan sinah ka fial mi tla lakah khan âumawh tal mang hen ṭhatvak phahnâk ah kan mang na mazei ?
47012018	Tita chu ka fawrh le , amah rual ah unau chu ka fial asi . Tita nih chun , ṭhat phahnâk rerêng a nan nei na mazei ? Thinlung munkhat put hen um mi ka si lo mazei ? Munkhat lam kal kan si lo mazei ?
47012019	Tu kar lakah hin nanmah tla sinah kan diknâk thu sim hen hawng kan ruat asi dahmawh . Krist ah chun Pathian mitmuh ah asi thu kan sim mi chu . Sikhawmsele , duhtak tla , zeizawng nanmah siamṭhatnâk ding asi .
47012020	Ka hawng kal tikah zeitin mawh ka duh hâwi hen ka nan muh na lo hen , kei khawm nan duh hâwi hen nan ka muh lo sual lai ti leh zeitin mawh fâinâk tla , nahsuahnâk tla , thinrunhnâk tla , tawhnâk tla , thu khuar mang tla , sung-û tir tuknâk tla , nawknâk tla a hawng um lebang lai ti leh
47012021	ka hawng kal tikah ka Pathian nih nan lakah a hawng ka mualphoh nawlh hen , a lân thilsual titu tla lakah thil nâwmtâm ti tla , a duh mi tla , hur tla ching hen rim lo mi , mi tamtak tla chu ka ṭappi na lai ti ka ṭih asi .
47013001	Hi hi nan sinah ka hawng kal veithumnâk ding asi . Theihtu tla panih mawh pathum mawh kâ ah chun thu kip birhtir hen a um lai .
47013002	Ka simkan rawh le , chun Krist keimah lakah thusim tâwntu chu niknâk nan hâwl ruangah veinihnâk ah nan sinah ka um liauah ka sim hâwi khan tuah nan sinah um lo hen , a lânah thilsual titu tla sinah leh midang zawzawng sinah ka simkan nawlh awt , " Ka hawng nawlh chun ka zuah lai loh , " ti hi ; anih chu nanmah leiah a chak lo le , nan lakah thiltikho tak asi dauh asi .
47013004	Anih chu chaklonâk ruangah khenhbêk hen a um asi , sikhawmsele Pathian thiltikhonâk ruangah a nung rerêng rawh . Kannih khawm amah lakah chun kan chak lo asi , sikhawmsele nanmah leiah Pathian thiltikhonâk ruangah a sinah kan nung bâk lai .
47013005	Lungnâk ah chun nan um mawh nanmah ngelchel a nik tâwn u ; nanmah ngelchel a zauhfiang u . Asi lo leh , nanmah lakah Jisu Krist chu a um ti nanmah tak nih nan theihfiang lo mazei ? Duh lo mi nan si lêm lo chun .
47013006	Kannih chu duh lo hen kan um lo ti nan theih lai rih ti ka ruat .
47013007	Chun , thu rerêng nan sual lonâk ding hen Pathian sinah ka deih tâwn le -- chu chu kannih hi lawmhkâi hen kan lang khonâk ding asi lo le , nannih nih â dawh mi zawng nan ti khonâk ding hen asi dauh , kannih chu duh lo hâwi hen um khawmsele .
47013008	Thudik ṭanh ding lo chun thudik lo ding hen zeikhawm kan ti kho lo asi .
47013009	Kannih kan chak lo liau khawmah nannih nan chak chun kanna lâwm tâwn asi ; hi hi kan deih tâwn ; nanmah ṭhat rangtlingnâk hi .
47013010	Churuang chun râwk ding silo hen siamṭhat ding dauh hen Lalpa nih thuneihnâk a hawng ka pêk hâwi vima hen nan sinah ka um tikah fâk tak hen nun kan simh na lo ding hen nan sinah ka um lo liau hin hi bang thu hi ka rîn asi .
47013011	A dawnghchem ah chun unau le tla , lâwm tak hen um u . Ṭhat rangtling hen um ule ; lungngam tak hen um ule , thinlung munkhat put ule , lungrual tak hen um u ; chun zângfahnâk 1 eh remnâk Pathian chu nan sinah a hawng um lai .
47013012	Châwchawk thenhlimh hen chibai a bûk u . Mi thenhlimh tla zawzawng nih hin chibai a nan bûk na .
47013013	Lalpa Jisu Krist zângfahnâk leh Pathian zângfahnâk leh Thlarau Thenhlimh kawmhnâk chu nan ektê sinah um seh .
48001001	Pawl , mifial minung tla fial si lo hen , minung zârah khawm silo hen , Jisu Krist leh mithi lakah mi thawhtu Pa Pathian zârah asi dauh ti mawh
48001002	ka sinah unau um zawzawng tla nih chun : Galatia ram ah kawhmi tla sinah :
48001003	Pa Pathian leh kan Lalpa Jisu Krist sinah mi zângfahnâk leh remnâk nan sinah um seh .
48001004	Anih nih chun kan Pathian leh Pa rem ti kâng hen tuliau laikulh sual tak lakah hin hawng kan suah khonâk ding hen kan sual tla ruangrûl ah amah a pêk rawh .
48001005	Pathian sinah rokualnâk zungzâl hen um seh ! Amen .
48001006	Krist zângfahnâk zârah a nan kawh natu kha chu hâwi hen lâkkhat ko ah Thâwngthâng Ṭha dang leiah nan kawp tâk hi chê ka ti asi .
48001007	Chu chu Thâwngthâng Ṭha dangtir duh mi âumawh an um mi ruangah asi .
48001008	Sikhawmsele kanmah nih mawh vân thawk hen a hawng mi vânmifial khawm nih mawh , Thâwngthâng Ṭha ka nan simh na lo mi kha chu thâwngthâng ṭha dang rerêng a nan simh na chun siatbarh hen um seh .
48001009	A lanah kan sim rawh hâwi hen khan tuah kan sim nawlh asi , " Thâwngthâng Ṭha nan pawm mi silo mi kha chu thâwngthâng ṭha dang âutal nih an simh na chun siatbarh hen um seh . "
48001010	Asi chun , tuhin minung ma kan lêm Pathian ? Asi lo leh , minung ma lawmhtir kan tum ne ? Minung lawmhtir hen um sele Krist to-aw ka si lai loh .
48001011	Chun , unau tla , Thâwngthâng Ṭha ka sim mi kha minung tla thu asi lo ti ka nan theihtir na .
48001012	Minung thawk hen ka tawng mi asi lo , mi nih sîntir mi khawm ka si lo , Jisu Krist langhnâk ruangah tawng mi ka si dauh .
48001013	Juda tla phung-leh-lam sawnh dân ah chun a lânah ka umdân chu nan theih rawh kha , kha hâwi hen Pathian kawhmi tla fâk tak a nehsawh hen ka nawktir na tâwn kha .
48001014	Chun , hawng kan thlâktu tla thurovuih lakah ṭhanemsemsê ka ngâi fâk khun ruangah Juda phung-leh-lam sawnh dân leikângah chun ka phun leh tla lakah keimah rual tla tamtak ka khûp rawh .
48001015	Chun , ka nu paw sung thawk hen hawng ka thîmtu leh a zângfahnâk ruangah hawng ka kawhtu Pathian nih chun
48001016	Phundang tla lakah a Thâwngthâng Ṭha ka sim khonâk ding hen a Fapa chu thinlung si tak hen keimah lakah a langhtir liau khan midang sinah krai khâi lo hen ,
48001017	mifial ka si lânah mifial si rawh mi tla sinah Jerusalem khua khawm kal lêm lo hen Arabia ram ah ka kal dauh ving ; chun Damaska khua ah ka kîr nawlh .
48001018	Chun kum thum nûnah Peter veh ding hen Jerusalem khua ah ka va kal le , a sinah ni leinga ka châm .
48001019	Mifial dang tla lam chu Lalpa unau Jem cho lo chu âukhawm ka muh lo .
48001020	Nan sinah thu ka sim mi tla hi Pathian mitmuh ah ka âwkrâwl lo .
48001021	Chu nûnah chun Siria leh Kilikia ram ah ka kal .
48001022	Sikhawmsele , Judai ram ah Krist kawhmi tla mêltheih ka si lo nget rih .
48001023	" A lânah hawng kan nehsawhtu nih khan a lânah lungnâk thu a râwk tâwntu kha tu chun thu a sim lehlam rawh asi , " ti mi simnâk cho an theih .
48001024	Chun , keimah ruangah Pathian an chawnglawmh rawh .
48002001	Chun , kum leili a vei nûnah Tita khawm chu kalpi hen Barnaba rual hen Jerusalem ah ka va kal nawlh .
48002002	Chun , theihtirnâk ruangah ka va kal le , Phundang tla lakah Thâwngthâng Ṭha ka phuang tâwn mi hi anmah tla ka simh na ; sikhawmsele , mi lian dauh tla chu a dang hen ka simh na , chu hâwi asi lo chun a lânah mi ka rianṭuan mawh tu mi hi a thawttham hen a um lebang lai .
48002003	Sikhawmsele , Tita ka sinah um mi khawm chu Greek mi sikhawmsele fêmtan piak râm hen a um lo ;
48002004	chu chu unau telê a thup hen an hawng lûtpi na mi ruangah asi ; chubang tla chu to-aw ah hawng kan siam khonâk ding hen Krist Jisu ah chun thawsuaknâk kan nei mi hi thlingthlâk ding hen a thup hen an lût .
48002005	Sikhawmsele , Thâwngthâng Ṭha thudik chu nan sinah a um kumza khonâk ding hen sâwtlotê khawm a pumpêk hen an thu kan zâwt lo .
48002006	Chun , mi lian dauh ah an ruat mi tla lakah chun zeitin mi tal khawm si sele , ka rangah â dang lêm lo , Pathian nih âukhawm a thliar lo -- mi lian dauh ah an ruat mi tla nih chun ngaihdân thar zeikhawm an ka sap lo .
48002007	Chu ngâk hen fêmtan tla Thâwngthâng Ṭha Peter sinah kiltir asi hâwi hen fêmtan lo tla Thâwngthâng Ṭha ka sinah kiltir hen a um ti an theih .
48002008	Fêmtan tla sinah mifial si ding hen Peter rangah ṭuanpiaktu tak nih chun Phundang rangah mifial si ding hen ka rang khawmah hawng ka ṭuan piak ruangah ;
48002009	zângfahnâk hawng ka pêk mi chu an theih khawmah Jem , Peter leh Johan tla hotu ah an ruat mi tla nih chun kannih Phundang tla sinah kal ding leh annih fêmtan tla sinah kal ding hen kei leh Barnaba chu a kawmhnâk kut vawrhlei hawng kan pêk .
48002010	Mipâm tla kan theihkumza cho an duh , chu tak chu ti ding hen ka tum tâwn mi rêng asi .
48002011	Chun , Peter chu Antiokei ah a hawng liauah sâwi ding hen a um ruangah mâitawnh hen ka êl .
48002012	Mi âu tla mawh Jem thawk hen an hawng kal lânah chun anih nih chun Phundang tla sinah a ei tâwn , sikhawmsele , an hawng tlung kâ hen Phundang tla fêmtan ding hen duhpitu fêmtan mi tla chu a ṭih ruangah tel nawlh lo hen â thlei rawh .
48002013	Juda lungtu unau dang tla khawm an zer bâk rawh , chun Barnaba men an zerhnâk hen an kuihsih rê asi .
48002014	Sikhawmsele , Thâwngthâng Ṭha thudik hâwi hen anna rep lo tih ka theih hen Peter sinah an ektê mâika ah , " Nang , Juda mi si hen , Juda tla hâwi a um lo hen Phundang tla um hâwi hen na um dauh chun zeitin zia hen Phundang tla Juda tla hâwi hen na umtir râm na zia ? " ka ti .
48002015	Kannih lam chu , " Phundang misual , " ti tla hâwi si lo hen , Juda mi si hen suak kan si .
48002016	Sikhawmsele , Dân thilti tla ruangah mi mawhtir lo hen a um lo le , Jisu Krist lung ruangah cho mawhtir lo hen a um dauh ti kan theih , kannih khawm nih Dân thilti ruangah silo hen , Krist lungnâk ruangah mawhtir lo a kan um khonak ding hen Krist Jisu chu kan lung asi : Dân thilti ruangah âukhawm mawhtir lo hen an um lai loh .
48002017	Krist ah mawhtir lo a um kan tum bû hen kanmah tak khawm Phundang tla hâwi hen misual kan si chun Krist chu sual rianṭuantu asi mazei ? Asi rîlmâl lo .
48002018	Ka thil siat tla kha ka sak nawlh chun buartu ka si ti ka langhtir mi asi lai .
48002019	Pathian leikângah ka nung khonâk ding hen kei lam chu dân ruangah dân leikângah ka thi rawh asi .
48002020	Krist sinah khenhbêk hen ka um rawh sikhawmsele ka nung ; kei lam chu ka si lo rawh , Krist chu keimah lakah a nung dauh asi ; chun tuah taksa ah ka nung mi hi lungnâk ah nung ka si -- Pathian Fapa , hawng ka zângfah le , ka ruangrûl ah â pêk mi lungnâk ah chun .
48002021	Pathian zângfahnâk chu ka veih lo , Dân ruangah repnâk a um asi chun Krist chu a thawt hen a thi mi asi lai .
48003001	Aw , Galatia ram a mi â tla ; âu nih an dâwi na ? Nan mitmuh ngelchel ah Jisu Krist chu khenhbêk hen fiang tak a langhtir asi mi .
48003002	Hi cho hi nanmah thawk hen theih ka duh , Dân thilti ruangah ma Thlarau nan tawng , nan ngâi hen nan lung ruangah ma ?
48003003	Hi hâwi tluk na maw nan â e ! Pathian Thlarau ah dawmh ko rawh hen , taksa hen ma nan lîm awt lak ?
48003004	Thil chu hâwi tluk chu ṭhatvakpi lo hen ma nan tuar ? Ṭhatvakpi lo hawng si tatak sele ne !
48003005	Chun , nan sinah Thlarau a nan pêk natu leh nan lakah thilchê titu nih chun Dân thilti ruangah ma a ti , nan ngâi hen leh nan lung ruangah ma ?
48003006	Abraham nih Pathian a lung le , chun chu lungnâk chu repnâk ah ruat asi hâwi khan .
48003007	Chun , theih u , lungnâk ah um mi tla , chu tak chu Abraham fa tla an si .
48003008	Chun , Pathian lasui thu nih chun Pathian nih lungnâk ruangah Phundang tla a mawhtir na awt lo ti theihkan hen , " Na lakah phun kip malsâwm piak hen an um lai , " ti hen Abraham sinah Thâwngthâng Ṭha chu a simhkan kha .
48003009	Chun , lungnâk ah um tla chu Abraham zumhkâi mi hen malsâwm piak vevê hen an um tâwn asi .
48003010	Dân thilti a um mi vial tla chu siatbarh hen an um ruangah , " Dân lasuibu ah thurîn zawzawng hâwi hen ti ding a um lotu zawzawng chu siatbarh hen um seh , " ti hen Pathian lasui thu nih a sim ruangah .
48003011	Chun , Pathian mitmuh ah âukhawm Dân ruangah mawhtir lo hen an um lo ti a lang asi . " Mi rep tla chu lungnâk hen an nung lai , " ti hen Pathian lasui thu nih a sim ruangah .
48003012	Chun , Dân chu lungnâk ah mi asi lo , " Chu hâwi a titu chu , chu lakah chun a nung lai , " ti asi dauh .
48003013	Krist chu kan ruangrûl ah siat ting hen Dân siat lakah mi hawng kan suah rawh ; " Thing ah thlâi mi vial chu siat ting an si , " ti hen Pathian lasui thu nih a sim ruangah .
48003014	Chun , Abraham rangah malsâwmnâk chu Krist Jisu ah Phundang tla tlûnah a hawng um kho lai le , chun lungnâk ruangah Thlarau tiamh chu kan tawng kho lai .
48003015	Unau le tla , minung hâwi hen ka sim hi , minung thutiam si khawmsele birhtir rawh nûnah an phelh dah lo , sap khawm an sap dah ber lo ,
48003016	Chun , Abraham sinah asi , thu chu tiamh hen a um mi chu , a chi thlâk tla sinah khawm . Mi tamtak thu sim mi hâwi hen , " Chi thlâk tla sinah khawm , " a ti lo le , mi pakhat thu sim mi hâwi hen , " Na chi thlâk sinah khawm " ti asi dauh , chu chu Krist chu asi .
48003017	Chun , hi hâwi hen ka ti asi : Thutiam Pathian birhtir rawh mi chu Dân kum zali leh kum sâwmthum nûnah um rawh mi nih khan thutiam chu zeikhawm lo hen a veih loh .
48003018	Ro ting ding chu Dân ruangah asi chun thutiam ruangah asi lai loh ; sikhawmsele Pathian thutiam ruangah asi Abraham sinah a pêk mi chu .
48003019	Asi lo leh , Dân chu zei ti zia hen um mi me asi ne ? Abraham chi thlâk thutiamnâk chu a hawng kal lân lo chu buarnâk tla ruangah sap hen a um le , vânmifial tla mang hen rêl kut ah birhtir asi .
48003020	Chun , rêl rerêng mi pakhat sinah asi dah loh , Pathian lam chu pakhat asi .
48003021	Asi lo leh , Dân nih chun Pathian thutiam tla chu a kham mazei ? Si lo e ; Dân , mi nungtir khotu pêk hen a um rawh chun , repnâk chu Dân ruangah um ngelchel ding asi .
48003022	Sikhawmsele , Jisu Krist lungnâk ruangah thil tiam chu a lungtu tla sinah pêk asi khonâk ding hen Pathian lasui thu nih chun sual tangah zeizawng a khâr ver .
48003023	Sikhawmsele , lungnâk a hawng tlung lân khan lungnâk hawng lang ding mi rangah khâr hen , Dân tangah vêng kan si kha .
48003024	Chun , lungnâk ruangah mawhtir lo kan si khonâk ding hen Dân chu Krist leiah hawng kan ruitu asi .
48003025	Sikhawmsele , tuah lungnâk a hawng tlung nûnah hin dân hen ruinâk tangah kan um lo rawh .
48003026	Krist Jisu lung ruangah Pathian fa tla nan si ver .
48003027	Nan lakah Krist ah baptis si rawh mi vial tla kha Krist hen nanna thuam rawh ruangah .
48003028	Chunah chun Juda mi a um kho lo le , Greek mi khawm a um kho ber lo , chunah chun to-aw a um kho lo le , to-aw lo khawm a um kho ber lo , chunah chun mipa leh nunau khawm a um kho ber lo ; Krist Jisu lakah nan ektê hen pakhat nan si ruangah .
48003029	Chun , Krist tâ nan si chun Abraham thlah , thutiam hâwi a ro ting ding tla nan si .
48004001	Sikhawmsele , hi hâwi hen ka ti asi : Rotingtu ding chu zeizawng tlûnah hotu sikhawmsele ngâksia asi kar chun to-aw hen zeikhawm â dang lo ;
48004002	a pa ruat tik chu a tlung lân lo chu vêngtu leh zauhkhenhtu tangah a um dauh asi .
48004003	Chu hâwi hen ngâksia kan si liau khan laikulh thilbul tangah to-aw ah kan um ;
48004004	sikhawmsele , a tik a hawng tling rawh chun , fa sinâk kan tawng khonâk ding hen Dân tangah um tla chu tlanh ding hen Pathian nih a Fapa , nunau ring mi , Dân tangah hawng suak hen a fial rawh .
48004006	Chun , fa nan si ruangah Pathian nih a Fapa Thlarau chu " Abba , ka Pa " ti a auh hen , kan thinlung ah a hawng fial .
48004007	Chun , to-aw na si lo rawh le , fa na si dauh ; chun fa na si chun Pathian zârah rotingtu na si .
48004008	Sikhawmsele a lânah Pathian nan theihlo liau khan , nan umdân lak khawmah Pathian si lo mi sal nan si .
48004009	Tuah Pathian nan theih nûnah lam chun asi lo , Pathian mi theih nan hawng si nûn hin ti ding asi dauh , thilbul chak lo leh dawrlâp sal ah um mi leh nan duhnâk leikângah chun zeitin zia kîr nawlh me nan si ? Zeirangah chu tla sal ah um ding nan duh nawlh êu ?
48004010	Nan rangah ni lawh ka ruang salam lai ti ka nan ṭihṭanh piak na .
48004012	Unau le tla , ka nan ngiar na , keimah hâwi hen um u ; kei khawm nanmah hâwi hen ka um dangâiah . Ka pawi zeikhawm nan khawih lo .
48004013	Thâwngthâng Ṭha nan sinah ka hawng sim masa tan kha ka taksa a chak lo ruangah asi ti nan theih asi .
48004014	Chun , ka taksa nan rangah lêmnâk um mi chu nan zauhnawmh lo le , nan ṭih ber lo ; Pathian vânmifial hâwi hen Krist Jisu hâwitê hen nan ka kawmh dauh kha .
48004015	Vânṭha nanna tinâk kha zei hâwi a hawng si rawh ? Tikho si sele nan mit chawih zek hen nan ka pêk lai rawh ti ka nan theih piak na .
48004016	Chun , thudik tak ka nan simh na ruangah nan leido ma ka si rawh ?
48004017	Ṭha leikângah silo hen , semsêngâi tak hen an hâwl na tâwn le ; asi , anmah tla nan hâwl khonâk ding hen lênglei ah an khâr khumh na ding an duh asi .
48004018	Thu ṭha leikângah lam chun nan sinah ka um liau lâwng silo hen zei liau khawmah ṭhanemsemsê ngâi hi a ṭha asi .
48004019	Ka fa duhtak le tla ! Krist chu nanmah lakah siam rangtling hen a um lân lo chun fa ring nganfâk hâwi hen kan lungkham nawlh na .
48004020	Asi , tuliau hin nan sinah um hen , ka aw-hâu dangtir ka duh zia bâk chu nanmah ruangah ka lawksawng asi .
48004021	Dân tangah um duh le tla , hawng ka simh u . Dân thu chu nan ngâi tâwn lo ma ?
48004022	Hi hâwi hen rîn asi : " Abraham nih fapa panih a nei le , pakhat chu salnu lakah , pakhat chu salnu lo lakah .
48004023	Sikhawmsele , salnu lakah mi chu taksa dân hâwi hen a suak le , salnu lo lakah mi lam chu thutiam ruangah suak asi , " ti hi .
48004024	Chubang thu chu tahṭhimhnâk asi ; chubang nunau tla chu thutiam panih an si ; pakhat chu Sinai tlâng ah mi sal si ding hen fa ringtu chu Hagar asi .
48004025	Chun , Hagar hi Arabia ram Sinai tlâng asi , Jerusalem tuliau a um mi hen â bang asi , a fa tla hen to-aw ah an um ruangah .
48004026	Sikhawmsele , vân Jerusalem lam chu sal silo mi asi , chun , chu tak chu kanmah nu asi .
48004027	Pathian lasui thu nih , " Nang , ching , fa ring dah lo , a lâwm rawh ! Nang , fa ring hen nganfâk tuar dah lo , âu rawh ! Pasal nei mi ngâk chun um harnu nih chun fa le a nei tam dauh asi , " ti hen a sim hâwi khan .
48004028	Chun , unau tla , kannih hi Isak hâwi khan thutiam fa tla kan si .
48004029	Sikhawmsele , chu liau chun taksa dân a suak mi nih Thlarau dân hen suak mi chu a nehsawh hâwi khan , tu khawmah chu hâwi ber asi .
48004030	Sikhawmsele , Pathian lasui thu nih zeitin a sim : " Salnu chu a fapa hen nar rawh ; salnu fapa nih chun salnu lo fapa chu ro a tingpi awt lo , " a ti .
48004031	Chun , unau tla , salnu lakah mi fa tla kan si lo le , salnu lo lakah mi fa tla kan si dauh .
48005001	Sal si lo ding hen Krist nih hawng kan suah kha , chun bir tak hen dîr ule , sal liangbat lakah chun tâng nawlh lah u .
48005002	Ngâinik u , kei Pawl nih nan sinah ka sim hi , fêm nan tantir chun Krist chu nan rangah zeikhawm ṭhatvaknâk asi lai loh .
48005003	Asi , Dân thu zawzawng zâwt ding hen battirtu an si ti fêmtantirtu vial sinah ka theihtir nawlh asi .
48005004	Nannih Dân lakah mawh lo tumtu tla , Krist hen nanna ṭhen rawh : Zângfahnâk chu nan tlûktâk rawh .
48005005	Kannih nih chun Thlarau zârah lungnâk hen repnâk lungumnâk kan ngâk ruangah .
48005006	Krist Jisu ah chun fêmtan hi zeikhawm a ṭhatnâk a um lo , fêmtan lo khawm zeikhawm a ṭhatnâk a um lo ; lungnâk , zângfahnâk ah ṭuan tam chu a ṭhavak asi .
48005007	Ṭha tak hen nan tek tâwn khateh ; thudik chu nan zâwt lonâk ding hen âu nih a nan kham na ?
48005008	Hi lêmnâk hi a nan kawh natu sin thawk hen mi asi lo .
48005009	Thilnu tâwmtê nih sang tlang chu a pum hen a zunh tâwn .
48005010	Thil dangpi ah nan ngaih lai lo ti Lalpa lakah chun kei nih chun ka nan ruat na ; sikhawmsele a nan nawktir natu chu âutal si sele a tlûnah thu tlû ding mi chu a tuar lai .
48005011	Unau tla , kei nih hin fêmtan thu ka sim nget chun zeirangah nehsawh hen ka um nget rih ? Chu hâwi asi chun kraws a suihnâk chu veih asi lai rawh .
48005012	A nan nawktir natu tla chu lawnh tlak dâidua sele ka duh .
48005013	Unau tla sal silo ding hen kawh nan si ; sikhawmsele , sal nan si lonâk chu taksa rangah dêngkhâwngnâk ah mang lah ule , zângfahnâk hen rian a ṭuan piak tawnh chiau u .
48005014	Nangmah na dâwt hâwi hen na zâwlbâwm tla na dâwt ding asi , " ti thu kâ khat nih hin Dân thu zawzawng chu a rangtlingtir rawh asi .
48005015	Sikhawmsele , nanna seh hen nanna ei tawnh chun nanna veih tawnh lonâk ding hen a thiamthih u .
48005016	Chun , hi hi ka ti asi : Thlarau ah um u , chun taksa duhnâk chu nan zûl lai loh .
48005017	" Taksa nih hin Thlarau lei donâk a duh tâwn , Thlarau khawm nih taksa lei donâk a duh tâwn ; thilti nan tum mi tla chu nan ti kho lonâk ding hen chubang tla chu â kalh asi .
48005018	Sikhawmsele , Thlarau rui a nan um chun Dân tangah nan um lo .
48005019	Chun , taksa thilti tla chu a lang fiang asi ; chubang chu hi hi asi :
48005020	Duhnâk , nâwmtâmnâk , hurnâk , ruk sawnhnâk , dâwi thiamnâk , huatnâk , tawhnâk , thîknâk , thinthawknâk , mah kawngkâ ruatnâk , a dang hen umnâk , a dang hen lungnâk ,
48005021	nahsuahnâk , zû rîtnâk , zû mun ah lâwmnâk tla , hi bang tla hi : Chubang tla chu a lânah , chu hâwi thil ti mang tla nih chun Pathian Ram anna ting lai loh ti ka nan simhkan na hâwi khan ka nan simhkan na hi .
48005022	Thlarau rah lam chu zângfahnâk , lâwptlonâk , remnâk , dawnhkhonâk , vêlneihnâk , ṭhatnâk ,
48005023	zumhkainâk , mi tangah dawnhkhonâk , sûmkhonâk tla asi dauh ; chu hawi kalh kâng hen Dân thupêk rerêng a um lo .
48005024	Chun , Krist Jisu mi le nih chun taksa chu a sual dawnnâk leh a duhnâk tla hen an khenhbêk rawh .
48005025	Thlarau ah nung kan si chun Thlarau ber ah kan um nawlh lai .
48005026	A do tawnh hen , a nahsuah tawnh hen , kanna sung-û tir ding asi loh .
48006001	Unau tla , mi nih sual zeital a ti liauah tanh sut hen um sele , nannih Thlarau mi le tla , " Lêmnâk ka tawng sual bâk lai , " ti a vêng bû hen chu hâwi mi chu dawnhkho tak hen dirh nawlh u .
48006002	Nan thilrit phurh tla chu a sâwng tawnh u , chun Krist dân thu chu nan zâwt mi asi lai .
48006003	Mi zei silo pet hen mi lian dauh ah â ruat chun mah â perpet mi asi .
48006004	Mikip mah thilti a nik chiau seh , chu nûn chun midang tlûn silo hen mah lak cho ah putso ding a nei lai .
48006005	Mi kip mah phurh chiau an phurh awt ruangah .
48006006	Chun , sîntirnâk tawngtu nih chun thu ṭha zawzawng sîntirtu sinah pêk bâk seh .
48006007	Perpet hen um lah u ; Pathian chu zuahnawmh kho mi asi lo ; mi nih a tuh mi vial chu lîlâ chu a ât awt ruangah .
48006008	Mah taksa leiah tuhtu nih chun taksa mi siatnâk a ât lai ; Thlarau lei tuhtu lam nih chun Thlarau a mi zungzâl ah mi nungnâk a ât awt asi .
48006009	Chun , thu ṭha ti neng lo ding ; kanna dâithlanh lo chun a tikah kan ât awt ruangah .
48006010	Chun , tik a rem zia hâwi vima hen mi zawzawng tlûnah thu ṭha kan ti lai , lungnâk dâwngsung tla lakah mi tlûnah kan ti dauh chem ding asi .
48006011	Keimah kut ngelchel hen nan sinah lasui puam rut hen ka rîn mi hi zauh u .
48006012	Taksa a mêl dawhtir duhtu vial nih fêmtan si ding hen an fial râm na tâwn asi ; zei dang ruang khawm asi lo le , Krist kraws ruangah nehsawh an tuar lonâk ding cho asi .
48006013	Fêmtan men nih Dân thu an zâwt lêm lo , nan taksa ah putso ding an nei khonâk ding hen fêm an tantir na ding an duh mi cho asi .
48006014	Kei lam nih chun kan Lalpa Jisu Krist kraws lo chu ka putso lo ding zia chu , chu zârah chun laikulh hi ka rangah khenh hen a um rawh , kei khawm laikulh rangah khenh hen ka um asi .
48006015	Siamthar nawlhnâk lo chu fêmtan hi zeikhawm asi lo . Fêmtan lo khawm zeikhawm asi lo .
48006016	Chun , chu dân hâwi a um mi vial tla tlûnah remnâk leh zângfahnâk um seh , Pathian phun thîm Israel tla tlûnah khawm .
48006017	Tu thawk hen âukhawm nih hawng ka nawktir lah seh ; ka taksa ah hin Jisu singsiahnâk tla ka put ruangah .
48006018	Unau tla , Lalpa Jisu Krist zângfahnâk nan thlarau sinah um seh . Amen .
49001001	Pawl , Pathian duhzia hen Krist Jisu mifial nih : Pathian mi tla Ephesi khua ah um mi tla , Krist Jisu ah mi zumhkâi le tla sinah chun --
49001002	Pathian kan Pa leh Jisu Krist sinah thawk hen zângfahnâk leh remnâk nan sinah um seh .
49001003	Kan Lalpa Jisu Krist Pathian leh Pa chu sawr hen um seh . Anih nih chun vân mun tla ah khin Krist ah chun thlarau lei malsâwm piaknâk kip hen mal hawng kan sâwm le ,
49001004	zângfahnâk ah thenhlimh leh simsâwi kawp lo hen a mâika ah kan um khonâk ding hen tual tuah lânah Krist ah a tâ si ding hen a hawng kan thîm hâwi khan .
49001005	A zângfahnâk rokual zia sawr ding hen amah thinlung tluk leh lawmhkâng hâwl hen Jisu Krist zârah amah tâ rangah fa ah siam ding hen hawng kan ruat rawh ruangah . Chu zângfahnâk chu a Fapa duhtak lakah chun a thawt hen hawng kan pêk .
49001007	A thisen hen amah lakah kan tlanhnâk kan nei asi , a zângfahnâk chawng zia hâwi vima hen kan buarnâk tla ngaihdamnâk chu .
49001008	Chu zângfahnâk nih chun amah nih fing tak leh theihthiam tak hen hawng kan vurh asi , a duhzia thuthup kan sinah hawng kan theihtir mi hen .
49001009	Tik rangtling khawsât tikah a lawmhkâng zeizawng vân ah thu um tla , tual tlûnah thu um tla khawm Krist ah a pumh ding mi chu amah nih ti a tum hâwi khan ; amah lak takah asi .
49001011	Amah duhkâng a remruat hâwi vima hen thu zeizawng a tum mi a ruatkan si rawh hen amah lakah ber a mi si dingah siam kan si ,
49001012	kannih Krist lungum masa rawh tla hi a rokual sawrnâk langhtu kan sinâk ding hen .
49001013	Amah lakah nannih khawm thudik chu nan ruangsuahnâk Thâwngthâng Ṭha chu nan ngâi hen , lung khawm nan lung nûnah amah lakah Thlarau Thenhlimh tiamh hen chun singsiah hen nan um kha .
49001014	Chu chu Pathian rokual zia sawrnâk dingah amah tâ ngelchel tlanhnâk ding hen kan ro tingnâk dingah tiamhnâk asi .
49001015	Churuangah , kei khawm nih Lalpa Jisu lungnâk nan lakah um , Pathian mi le tla zawzawng tlûnah nan langhtir tâwn mi tla chu ka theih hen ,
49001016	kan Lalpa Jisu Krist Pathian rokualnâk Pa nih chun amah theihnâk leikângah finghnâk leh theihfiangnâk Thlarau a nan pêk kho na nâk ding hen ka thlachamnâk tla ah chun nan min lam hen nan tlûnah lâwmthu sim ka bâng lo .
49001018	Chun , nan thinlung mit tla deitir a um hen amah kawhnâk lungumnâk tla hen mi thenhlimh tla lakah chun a ro ting ding rokual chawng zia tla ,
49001019	mithi lakah mi a thawh nawlh liau leh lalnâk , thuneihnâk , thiltikhonâk , lâirêlnâk zawzawng tla , hi laikulh ah cho silo hen laikulh hawng tlung ding khawmah min sak zawzawng tla tlûn ving ah vân mun tla ah a vawrhlei ah a totir liauah Krist lakah a ṭuan mi , a thari chaknâk ṭuan zia hâwi vima hen khan kannih lungtu leikângah a thiltikhonâk a lianh zia tla zei hâwi asi nan theih kho lai .
49001022	Chun , thil zeizawng a kê tangah a siah le , amah chu zeizawng tlûnah lû rang dingah kawhmi tla sinah a pêk ;
49001023	kawhmi tla chu a taksa asi , zeizawng ah zeizawng khattirtu rangtlingnâk chu .
49002001	Nannih khawm nan buar mi leh nan sual tla ruangah thi nan si liau khan a nan nunh na asi .
49002002	Chubang lakah chun a lân khan hi laikulh dân hâwi hen nan um kha , boruak ah thuneihnâk lal tuah lunglo fa tla rangah ṭuan chirtu thlarau dân hâwi hen .
49002003	Chubang lunglo fa tla lakah chun kannih khawm a lân chun taksa leh thinlung duhkâng ti hen , kan taksa duhnâk tla hâwi hen kan um ver le , midang tla hâwi ber hen Pathian thinrunhnâk tuar ding hen suak mi rêng kan si kha .
49002004	Sikhawmsele , Pathian nih chun zângfahnâk a chawng hen a zângfahnâk fâk tak ruangah khan ,
49002005	kan buarnâk tla ruangah thi kan si liau khawmah Krist rual hen hawng kan nunh bâk le , zângfahnâk hen ruangsuah nan si ;
49002006	Krist Jisu ah amah rual ber ah hawng kan thawh hen , vân mun tla ah amah sinah hawng kan totir rawh .
49002007	Chun , tik hawng tlung ding mi lakah Krist Jisu ah kan tlûnah vêl nei hen a zângfahnâk neih fâk zia chu a zauhtir kho lai .
49002008	Lungnâk ruangah Pathian zângfahnâk hen ruangsuah nan si ; chu khawm chu nanmah lakah suak asi lo le , Pathian thilpêk asi ; thilti ruangah si lo , chu lo chun mi anna khâwng lebang lai .
49002009	Thil ṭha ti rang dingah Krist Jisu ah chun siam a um hen amah kut suak kan si le ,
49002010	chu thil ṭha ti chu kan umnâk dingah Pathian nih a timhtuah kan mi asi .
49002011	Churuangah , a lânah nannih taksa ah Phundang , taksa kut hen siam , " fêmtan " an ti mi tla nih " fêmtan lo " an ti na mi tla , kha liau khan ,
49002012	Krist lo hen Israel tla lakah mi nanna dang hen , laikulh hin lungumnâk rerêng nei lo leh Pathian lo a um hen , thutiamnâk tla lakah khual um hen nan um mi kha theihkumza u .
49002013	Tuah lam chun Krist Jisu ah nannih a lâiah lât tak hen umtu tla kha Krist thisen ah naihtir hen nan um rawh .
49002014	Krist amah ngelchel nih remnâk hawng kan siam piak ruangah ; anih nih chun remlonâk thil ti ding tla lakah thupêk dân um chu a taksa ah tlâutir a um hen ,
49002015	Juda tla leh Phundang tla chu pumkhat ah a siam le , an karah kardangnâk vâm chu a chimtir le , chun amah lakah chun phun nih tla chu minung thar pakhat a siam hen remnâk a siam kho lai .
49002016	Kraws ah Krist thihnâk zârah phun nih tla chu taksa pumkhat ah siam hen Pathian hen a remtir asi , chu kraws nih chun remlonâk chu a thah ruangah .
49002017	Chun a hawng kal chun nannih Phundang lât tak a um tâwn mi tla sinah remnâk Thâwngthâng Ṭha a nan simh na le , nâitê ah um tâwn mi Juda tla sin khawmah remnâk Thâwngthâng Ṭha a sim ber .
49002018	Krist zârah Thlarau munkhat ah Pa sinah , Juda leh Phundang nih lût khonâk kan nei vevê asi .
49002019	Chun , tuah khual leh ram dang mi salam nan si lo le , mi thenhlimh tla hen khualaikhat leh Pathian dâwngsung tla nan si dauh rawh asi .
49002020	Krist Jisu tak chu a ki ah lung herh chem si hen mifial tla leh khuavâng tla lungphum tlûnah sak nan si .
49002021	Amah lakah chun in sak dang dang êp tak a tawnh hen , Lalpa lakah chun Biakin thenhlimh ah â chang vima ;
49002022	nannih khawm , amah lakah chun Thlarau a Pathian umnâk ding remh tawnh hen sak mi nan si .
49003001	Churuang chun , kei Pawl , nannih Phundang tla ruangah Krist Jisu ah rêngtla nih hin --
49003002	nan rangah Pathian zângfah zauhkhenhnâk rian hawng ka pêk mi kha nan hawng theih lai rawh .
49003003	Kha hâwi hen thuthup chu theihtirnâk ah theihtir hen ka um kha , a lânah tâwi tek hen ka rîn mi hâwi thu kha ;
49003004	kha ruang khan nan rêl hen Krist thuthup ka theih zia nan theih lai .
49003005	Chu chu tuliau a mifial thenhlimh tla leh a khuavâng thenhlimh tla sinah Thlarau theihtir hen a um rawh hâwi khan , a lân khan minung fa tla sinah theihtir hen a um dah lo ;
49003006	chu chu hi hi asi : Thâwngthâng Ṭha ruangah hin Krist Jisu ah Phundang tla hi Juda tla rotingtu , taksa pumkhat lakah ṭeng tla , thutiam tingpitu tla an si hi .
49003007	A thiltikhonâk ṭuan zia hâwi hen a thawt hen pêk mi Pathian zângfahnâk chu hawng ka pêk hâwi vima hen chu Thâwngthâng Ṭha rianṭuantu ah siam ka si .
49003008	Phundang tla sinah Krist neihsiahnâk sût châwk lo rê thâwngthâng sim ding leh thuthup zungzâl thawk hen Pathian zeizawng siamtu lakah thuh hen a um mi zauhkhenhnâk chu zeise asi ti mi mêchem ngâk a mê dauh sinah chu zângfahnâk chu pêk asi .
49003010	Chun , kan Lalpa Krist Jisu ah hi a tum mi a zungzâl remruat hâwi vima hen tu liauah vân mun tla ah khin lalnâk leh thuneihnâk tla sinah chun Pathian finghnâk kip kawhmi tla ruangah theihtir hen a um kho lai .
49003012	Krist Jisu kan lung ruangah chun amah lak berah ngamhnâk leh râlṭhatnâk ṭha tak a lât khonâk kan nei .
49003013	Chun , nanmah ruangah hamh ka tuarnâk tla ruangah hin lungdawng lo ding hen ka nan ngiar na chubang chu nan rokualnâk asi .
49003014	Churuang chun , Krist chu lungnâk ruangah nan thinlung ah a chêl khonâk ding hen , a rokualnâk neih zia hâwi vima hen a Thlarau zârah minung sungril leiah chun thiltikhonâk ah chaktir hen a nan umtir na khonâk ding hen , Pa , tual leh vân ah dâwngsungkhur kip min putso mâika ah chun ka siksidîr tâwn le , chun Pathian rangtlingnâk zawng tluk hen khattir a nan um khonâk ding hen , nannih zângfahnâk ah ram thlâk leh ngauhsan nei a um hen , mi thenhlimh zawzawng hen a kauh zia , a sâu zia , a sâng zia , a thûk zia tla theihfiang khonâk , Krist zângfahnâk theih phâk lo theih khonâk nan nei kho lai .
49003020	Chun , kanmah lakah ṭuan tâwntu thiltikhonâk hâwi vima hen kan deih le , kan dawnruat zawzawng ngâk a fâk dauh tikhotu sinah ,
49003021	zungzâl thlâk zawzawng tiang hen kawhmi tla lakah leh Krist Jisu ah rokualnâk um seh ; Amen .
49004001	Chun , a nâutirnâk leh thu tang dawnhnâk zawzawng nei hen zângfahnâk ah a dawnh tawnh bû hen ,
49004002	dawnhkhonâk nei hen , remnâk phuarnâk ah chun Thlarau ah a pumkhatnâk chu kil ding a ti hen ,
49004003	a nan kawh na nâk tlâk a um ding hen , kei , Lalpa ah rêngtlâ nih hin ka nan ngiar na .
49004004	A nan kawh na san lungumnâk munkhat hen kawh nan si hâwi ber hen khan taksa pumkhat leh Thlarau pakhat cho a um .
49004005	Lalpa pakhat , lungnâk munkhat , baptisma munkhat ,
49004006	zeizawng Pathian feh Pa pakhat cho a um le , anih chu zeizawng tlûnah a um le , zeizawng ṭawl hen a um le , zeizawng sungah a um ber asi .
49004007	Sikhawmsele , Krist thilpêk tahnâk hâwi vima hen zângfahnâk chu kan sinah pêk chiau asi .
49004008	Pathian lasui thu nih , " Tlûnlei ah a kâi liau khan tleih tla tamtak a put na ; minung tla sin khawmah thilpêk tla a pêk na , " ti hen , a sim hâwi khan .
49004009	Chun , " A kâi , " ti hi tual tang niam dauh tla ah a ṭum masa tâ lo chun zeitin asi kho lai ?
49004010	A hawng ṭum mi chu zeizawng a khattir khonâk ding hen vân zawzawng tlûnlei ah a kâi mi ber kha asi .
49004011	Chun , lungnâk leh Pathian Fapa theihnâk leikângah chun thuruat hen , upa si hen , Krist rangtlingnâk lenh zia tluk hen kan ektê hen kan um lan lo chu ,
49004012	rian ṭuannâk ṭuan ding hen mi thenhlimh tla rangtlingnâk ding hen , Krist taksa remh ding hen mi zeimaw mi chu Thâwngthâng Ṭha simtu rangah ,
49004013	zeimaw mi chu kawhmi châwmtu leh sîntirtu rangah a pêk na ; chun diklonâk ah ngamlêmnâk hâwi hen ,
49004014	fing perpet a minung perpet bû hen , sîntirnâk thilti kip nih khatlei khatlei ah vawrh leh ranh mi ngâksia kan si lai lo rawh le ,
49004015	zângfahnâk thudik sim hen zeizawng ah amah lakah kan ṭhanglian kho dauh lai ; amah chu lû asi , Krist chu .
49004016	Amah zârah taksa pumpiluk chu a tlâinâk kip ṭuan ruangah êp tak a tawnh le peh dut hen , ṭeng kip ṭuan zia hâwi chiau hen , zângfahnâk a siamṭha ding hen taksa chu a pungtir tâwn asi .
49004017	Chun , hi hi ka sim hen Lalpa ah chun ka nan theihtir na asi : Phundang tla chu thinlung mangtlâklo put a an um hâwi hen um lah rawh ule ,
49004018	theihlonâk anmah lakah um mi chu theihlonâk ruangah chun Pathian nungnâk lakah ṭhen a um hen , an theihnâk lakah chun an hawng mûi asi , an thinlung a mawlâwt ruangah .
49004019	Chubang tla nih chun a theihkhonâk an nei lo ruangah thil nâwmtâm kip hamkah tak a ti ding hen hurnâk ah anna pumpêk rawh .
49004020	Nannih lam nih chun Krist chu nan châwng le ,
49004021	a aw-hâu ngâi hen amah lakah sîntir hen um nan si rawh chun Jisu lakah thutak um mi hâwi hi ;
49004022	" A lânah nan umdân leikângah minung li bumnâk duhnâk hâwi a râwk dadauh kha lit ule ,
49004023	nan thinlung thlarau ah chun a thar hen hawng um ule ,
49004024	minung thar , thudik repnâk leh thenhlimhnâk ah Pathian hâwi a siam hen khan a thuam u , " ti thu hi .
49004025	Chun , âwkrâwl sim mâk hen , mah zâwlbâwm sinah thudik sim chiau u , a ṭeng tawnh chiau kan si ruangah .
49004026	Thinrun khawm ule , sual lam chu sual lah u ; nan thinthawknâk chu nî nih tlâkpi lah seh .
49004027	Diabol chu mun kenh lah u .
49004028	Fîr mang nih chun fîr lah rawh sele , a samphâng mi sinah chun a pêk ding a nei khonâk ding hen a kut ah thil ṭha hen a hamh dauh seh .
49004029	Thu ṭha lo rerêng nan kâ ah suak lah seh , a herh zia hâwi vima a siamṭha ding hen thu ṭha vial suak dauh seh , a ngâitu tla rangah zângfahnâk asi khonâk ding hen .
49004030	Chun , Pathian Thlarau Thenhlimh chu lungzûrtir lah u , tlanhnâk ni rang dingah chu hen chun singsiah hen nan um kha .
49004031	Khânâk thinthawknâk , sirleihnâk rângnak , simsiatnâk zawzawng chu bângtâk hen um seh .
49004032	Chun , a zângfah tawnh hen siherhnâk nei hen um ule , Pathian nih Krist ah a nan ngaihdam na hâwi ber hen a ngaihdam tawnh u .
49005001	Chun , a fa duhtak tla hâwi hen anmah bangh ding hen um tum u .
49005002	Krist nih a nan dâwt na le , rimthâw rang dingah Pathian sinah thil ap ah leh bâwlnâk ah kan ruangrûl ah â pêk mi hâwi khan zângfahnâk ah um u .
49005003	Sikhawmsele , mi thenhlimh tla ti ding hen â dawh mi , duhnâk leh nâwmtâm zawzawng hamkahnâk hen nan lakah sim hen khawm um lah seh ;
49005004	kangal thu , thu-do-tla-lo , chapo thu khawm chubang chu â dawh lo asi ; chubang ti ngâk chun lâwmthu sim dauh u .
49005005	Pung mang leh mi nâwmtâm leh mi duhlei rerêng nih chun ( mi duhlei chu ruk sawnhtu asi ) Krist leh Pathian Ram ah chun tingvo rêng an nei lo ti nan theih asi .
49005006	Âukhawm nih thu salam hen an perpet lah na seh ; chubang thu ruang chun Pathian thinrunhnak lunglo mi tla tlûnah a tlung tâwn .
49005007	Churuangah anmah bâwmpi lah na u .
49005008	A lânah khan mûi ah nan um le , sikhawmsele Lalpa mi tla nan si nûnah chun chêu lakah nan um rawh . Churuangah , chêu lakah um mi tla hâwi hen nan um ding asi .
49005009	Chêu nih chun ṭhatnâk , repnâk leh thudik rah kip a suah tâwn ruangah .
49005010	Lalpa lawmhkâng zei me asi ti sîn ding hen a ṭang u .
49005011	Chun , mûi thilti rah dah lo lakah chun telnâk rerêng nei lah u , tel ngâk hen an mawh zia theihtir dauh na u ;
49005012	a thup hen thil ti tâwn tla chu a sim khawm ningzâk a kâi ruangah .
49005013	Sikhawmsele , thu zeizawng an mawh zia theihtir hen um hi chêu langhtir mi asi tâwn ; langhtir hen um mi vial chu chêu asi .
49005014	Churuangah , " Nang , it meng le , mithi lakah mi thawk rawh ; chun , Krist nih a nan cherh lai , " a ti kha .
49005015	Chun , mi fing lo tla hâwi a um lo hen , mi fing tla hâwi a um dauh hen , nan umdân ah a thiamthih u ;
49005016	ni tla hi a ṭha lo ruangah tik remkâng siam vima u .
49005017	Churuangah â hen um lah ule , Lalpa duhzia zei me asi ti theih dauh u .
49005018	Chun , uain rî hen um lah u , chu lak chun sûmkholonâk a um ruangah ; Thlarau a khat hen um dauh u .
49005019	Sawrnâk la tla , Pathian la tla , Thlarau lei la tla hen a sawnh tawnh hen , Lalpa chu nan thinlung ah la sak piak hen , ṭingṭang tum piak u .
49005020	Kan Lalpa Jisu Krist min hen , Pathian , Pa sinah zeizawng lakah lâwmthu sim kumza u .
49005021	Krist ṭih bû hen a pumpêk tawnh chiau u .
49005022	Nupi tla , Lalpa sinah nanna pumpêk mi hâwi hen mah pasal tla sinah a pumpêk u .
49005023	Krist amah ngelchel taksa ruangsuahtu si hen kawhmi lû asi hâwi hen pasal chu nupi lû asi .
49005024	Chun , kawhmi tla Krist sinah anna pumpêk mi hâwi hen nupi tla chu an pasal tla sinah a pumpêk na seh .
49005025	Pasal tla , nan nupi tla zângfah na u , Krist nih kawhmi tla a zângfah le , an ruangrûl ah amah â pêk hâwi hen khan ,
49005026	annih chu tî a ṭâwl hen , thu nih chun a thiangtir hen a thenhlimhtir kho na nâk ding hen ;
49005027	chun , kawhmi tla chu nâwm kawp lo leh thurh lo leh chu hâwi thu rerêng put lo hen , thenhlimh leh simsâwi kawp lo a um dauh hen amah sinah kawhmi tla rokual tak hen â pêk chawlh kho lai .
49005028	Chu hâwi ber hen pasal tla khawm nih mah taksa hâwi hen mah nupi tla chu an zângfah ding asi .
49005029	Mah nupi zângfahtu chu mah â zângfah mi asi . Âukhawm mah taksa an hua dah lo , an châwm hen an dâwt dauh tâwn asi . Krist nih kawhmi tla a dâwt na hâwi hen ;
49005030	taksa ṭeng tla kan si ruangah .
49005031	Churuang chun , mipa nih a nu leh pa a kaltâk hen a nupi a sihawh lai le , chun an panih hen taksa pumkhat an hawng si lai rawh .
49005032	Chu thuthup chu a rokual asi , sikhawmsele kei lam nih chun Krist leh Kawhmi tla thu ka sim asi .
49005033	Zeikhawm si sele , nan lakah mi khawm nih mah â zângfah hâwi ber hen mah nupi zângfah chiau seh : nupi khawm chu a pasal ṭih leh zah ding hen a thaimthih seh .
49006001	Ngâksia tla , Lalpa ah nan nu leh pa thu zâwt u ; chu chu thil dik asi .
49006002	" Na nu leh na pa chawnglawmh rawh " ( chu chu thupêk masachem thutiam sap mi chu asi ) :
49006003	" Chun na rangah a ṭha lai le , tual ah hin na dam sâwt lai . "
49006004	Chun , nannih nu leh pa tla ; nan fa tla thinruntir lah ule , Lalpa nunsimhnâk leh simhfâinâk ah chun zauhkhenh u .
49006005	To-aw tla , Krist thu nan zâwt hâwi hen ṭih leh thir bû hen , thinlung lungkhat hen ,
49006006	minung mitzauh vêng hâwi cho silo hen , Krist to-aw hâwi hen thinlung ah Pathian duhzia ti dauh hen ,
49006007	minung rianṭuan hâwi cho silo hen , Lalpa rianṭuan hâwi dauh hen duh tak bû a ṭuan hen ,
49006008	to-aw khawm si seh , to-aw lo khawm si seh , mikip nih thil ṭha an ti mi vial chu Lalpa sinah mi a lîlâ an tawng nawlh lai ti theih hen , taksa ah nan hotu tla thu zâwt u .
49006009	Chun , nannih hotu tla , chu hâwi ber hen anmah leh nanmah hotu chu vân ah a um ti leh anih nih chun mi duh khun a nei lo ti theih hen , râp lo hen an tlûnah ti bâk u .
49006010	A dawnghchemnâk ah Lalpa ah leh a chaknâk ah thiltikhonâk nei hen hawng um u .
49006011	Diabol ngamlêmnâk tla chu nan do khonâk ding hen Pathian râlthuam rangtling hen a thuam u .
49006012	Kan paihpi mi tla hi taksa leh thisen an si lo , lalnâk leh thuneihnâk tla leh hi thim tlûnah lâirêltu tla leh vân mun tla ah thlarau sual um mi tla an si dauh .
49006013	Churuangah , ni ṭha lo ah chun nan do khonâk ding hen leh nan ti thluh ver nûn khawmah nan dîr khonâk ding hen Pathian râlthuam rangtling lâk u .
49006014	Chun , nan tâi chu thudik a sâwm hen , repnâk chu phâw ah sawng hen ,
49006015	remnâk Thâwngthâng Ṭha timhtuahnâk chu nan kê ah bunh hen dîr u .
49006016	Chubang lo khawm chu lungnâk phâw lâk ule , din hen chun chanhtiang fungzum alh kho zawzawng chu nan mih kho lai .
49006017	Chun , ruangsuahnâk lukhuh leh Thlarau nâmsâu ( Pathian thu ) chu lâk ule ,
49006018	thlachamnâk leh deihnâk kip hen zeiliau zawngah Thlarau a thlacham hen chu leikângah chun mi thenhlimh zawng rangah ṭhanemsemsê ngâi tak hen leh deih thlir hen a ringrâwn u .
49006019	Thâwngthâng Ṭha thuthup râlṭha tak a phuang ding hen , ka kâ ka âng hen thu simtir a ka um khonâk ding hen ka rangah khawm hawng ka deih piak u .
49006020	Chu leikângah chun ka sim ding hâwi chu râlṭha tak a ka sim khonâk ding hen . Chu Thâwngthâng Ṭha rêl rêngkhimh ka si .
49006021	Sikhawmsele , nannih khawm nih zei hâwi hen ka um , ka thâwngthâng nan theih khonâk ding hen Tukika , Lalpa ah unau duhtak leh rianṭuantu zumhkâi tak nih hin zeizawng a nan theihtir na lai .
49006022	Hi ruang takah hin amah chu nan sinah ka hawng fial asi , kan thâwngthâng nan theih khonâk ding hen leh anih nih hin nan thinlung an lungngamh kho na ding hen .
49006023	Pa Pathian leh Lalpa Jisu Krist thawk hen remnâk leh lungnâk hen zângfahnâk unau tla zawzawng sinah um seh .
49006024	Kan Lalpa Jisu Krist chuai lo hen a zângfahtu zawzawng tla sinah dâwtnâk um seh .
50001001	Pawl leh Timothe , Krist Jisu ah to-aw tla nih chun : Krist Jisu ah mi thenhlimh , Philipi khua ah um zawzawng tla sinah , kawhmi hotu tla leh rianṭuantu tla sinah khawm --
50001002	Pathian kan Pa leh Lalpa Jisu sinah thawk hen zângfahnâk leh remnâk nan sinah um seh .
50001003	Ni masachem thawk khan tutiang hen Thâwngthâng Ṭha zanhnâk ah nanna tel bâk ruangah ka nan theih pup na zâwn kipah ka Pathian sinah lâwmthu ka sim tâwn . Nanmah rangah thla ka nan cham piak na nâk kipah lâwm tak hen ka deih rawh .
50001006	Nanmah lakah thil ṭha dawmhtu nih khan Jisu Krist ni tiang hen a rangtlingtir vima awt , chu tak chu ka lung thlir ruangah .
50001007	Nanmah tla leikângah chu hâwi thinlung put chu kei rangah chun â dawh rerêng asi , ka thinlung ah ka nan siah na ruangah ; ka rêngkhimhnâk tla ah Thâwngthâng Ṭha diknâk thu ka simnâk ah leh ka birhtirnâk tla ah khawm , nan ektê hen zângfahnâk chu hawng ka bâwmpitu tla nan si dangâiah .
50001008	Krist Jisu siherhnâk ah chun nan ektê hen ka nan ngâi na zia chu Pathian hawng ka theihpitu asi .
50001009	Chun , nan zângfahnâk nih theih rangtlingnâk leh fâifîmnâk zeizawng ah a nei khunnâk ding hen thla ka cham tâwn hi ; chun , Pathian rokualnâk leh sawrnâk dingah Jisu Krist zârah repnâk rah um mi hen hawng khat hen , Krist ni rangah a tak tak leh simsâwi kawp lo nan si khonâk ding hen thil ṭha khun tla chu ṭha nan ti kho lai .
50001012	Chun , unau tla , ka tlûnah thil hawng tlung mi tla kha Thâwngthâng Ṭha zanhnâk ding a hawng si thlo lehlam asi ti nan theih ka duh asi .
50001013	Chun , ka rêngkhimhnâk tla hi lal in vêngtu kawrsen murui zawzawng leh midang zawzawng sinah chun Krist ruang asi ti a lang rawh .
50001014	Lalpa ah unau tam dauh khawm nih ka rêngkhimh tla ruangah lung thlir hen ṭih lo hen Pathian thusim leikângah an râl a ṭhat zia a fâk khun asi .
50001015	Zeimaw mi nih chun nahsuah leh elnâk ruang khawmah Krist thu an phuang tâwn ; zeimaw mi nih chun lâwm ruangah an phuang tâwn ;
50001016	murui khat nih chun Thâwngthâng Ṭha mawhlonâk thu sim ding hen ruat ka si ti theih hen zângfahnâk ruangah an sim tâwn .
50001017	Murui khat lam nih chun ka rêngkhimh ruangah lawksawngnâk hawng ka sap piak tum hen , a tak silo hen , mah mâisialnâk ruangah Krist thu chu an sim tâwn .
50001018	Zeitin rawh ne ? Zeiruang khawm asi lo , thu zeizawng ah a telê hen mawh a tak hen mawh Krist thu sim hen a um rerêng asi ; chubang lakah chun ka lâwm le , asi , ka lâwm vima lai .
50001019	chu chu thla nan ka cham piaknâk ruangah leh Jisu Krist Thlarau hawng ka pêk mi ruangah ka ruangsuahnâk a hawng si awt tih ka theih ruangah , zei lak khawmah mualphotir hen ka um awt lo le , râlṭha tak hen , keimah umdân hâwi nget hen ,
50001020	tu khawmah nungnâk ruangah mawh thihnâk ruangah mawh ka taksa ah Jisu chawnglawmh hen a um dauh awt ti ka lungumnâk leh ka duhnâk hâwi vima hen .
50001021	Kei rang chun nung hi Krist asi ruangah , thih khawm dingchangnâk asi .
50001022	Sikhawmsele , taksa nung hi ting mi si sele , chu chu ka rianṭuan rah hâwi si sele , chun a zei mi me ka thîm dauh awt ti lam chu ka theih loh .
50001023	A lâi laklawh ah hin a ngaihnâk theihlo hen ka um ko asi , suak hen Krist sinah um duhnâk ka nei ruangah , chu chu thungâi a ṭha dauh asi .
50001024	Sikhawmsele , nanmah ruangah nung hen um kumza hi a herh dauh asi ,
50001025	chun chu chu ka lung thlir ruangah ka um kumza awt tih ka theih ; asi , lungnâk ah chun nan hawng ṭhangnâk ding leh nanna lâwmnâk ding hen nan ektê sinah ka um kumza awt tih ka theih ;
50001026	chun , nan sinah ka um awt ruangah nan ka putsonâk chu Krist Jisu ah a zual khonâk ding hen .
50001027	Zeikhawm si sele , nan umdân chu Krist Thâwngthâng Ṭha hen a êp ta seh , chun , nanmah tla an veh na khawmsele , nan sinah um lo khawmsele thlarau munkhat ah dîr thlir hen thinlung munkhat ah Thâwngthâng Ṭha lungnâk thu chu ṭanh leh ṭuan dut hen ,
50001028	dotu tla zei leikâng khawmah lâu lo hen nan um ti nan thâwngthâng ka theih kho lai , chu chu an rangah veihnâk asi ti theihtirnâk fiang tak asi , nannih rang lam chun ruangsuah ding nan si ti theihtirnâk fiang tak asi dauh , chu khawm chu Pathian lakah mi asi .
50001029	Krist ruangah amah nan lung cho si lo hen amah ruangah nan tuar khawm siang asi ;
50001030	donâk keimah lakah nan muh tâwn mi , tu khawmah keimah lakah a um ti nan theih mi , chu tak chu nan nei bâk rawh hi .
50002001	Chun , Krist ah ṭangpinâk rerêng , zângfahnâk ah lungngamnâk rerêng , Thlarau kawhnâk rerêng , siherhnâk leh zângfahnâk rerêng tla a um chun ,
50002002	thinlung munkhat a um hen , zângfahnâk munkhat nei hen , thinlung ah thurual hen munkhat a um hen , ka lâwmnâk rangtlingtir u .
50002003	Zuamchawh leh sung-û tirnâk ruangah zeikhawm ti lo hen , mikip nih nâu tak hen mah ngâk a midang ṭha dauh ah ruat chiau seh ;
50002004	mah tâ cho zauh lo hen , midang tâ khawm zauh chiau dauh u .
50002005	Hi thinlung , Krist Jisu khawm ah um mi kha nanmah lakah um seh :
50002006	Anih nih chun Pathian hâwi a um hen , Pathian tluk ah um chu thil uh tlâk ah a ruat lo le ,
50002007	minung tla hâwi a hawng suak hen , to-aw hâwi hen â siam le , amah leh amah â nâutir dauh rawh .
50002008	Chun , minung hâwi a um hen , â nâutir le , thih phah rê hen thu zâwt hen a hawng um rawh , kraws a thihnâk tak chu .
50002009	Churuang chun , Jisu min hen mikip vân ah um mi tla , tual ah um mi tla , tual tangah um mi tla hen
50002010	anna siksidîrnâk ding leh Pa Pathian rokualnâk ding leh " Jisu Krist chu Lal asi , " ti hen lei kip nih a phuangnâk ding hen ,
50002011	Pathian nih anih chu fâk tak hen a chawnglawmh bâk rûl le , min zawzawng ah min chungnungchem chu a pêk rawh .
50002012	Chun , ka duhtak tla , thu nan zâwt kumza hâwi khan , ka um liau cho ah ṭuan lo hen , tu ka um lo kar hin ṭuan dauh lehlam hen , lâu leh thir bû hen nanmah ruangsuahnâk ṭuan u ;
50002013	amah lawmhkâng rangah ti tum ding leh ti ding hen nanmah lakah ṭuantu chu Pathian asi ruangah .
50002014	Sual neilo leh nun tluang tla , thlâk rualo leh simhngâilo tla lakah Pathian fa simsâwi kawp lo tla nan si khonâk ding hen chipchiarnâk leh êlnâk tla um lo hen zeizawng ti u , chubang lakah chun nungnâk chu pêk hen laikulh ah hin chêutirtu hâwi hen nan lang tâwn ;
50002016	chun , nabeibâng hen ṭuan khawm ka si lo ruangah Krist ni ah chun putso ding ka nei kho lai .
50002017	Asi , nan lungnâk hâwlnâk leh rianṭuannâk lakah chun tawih hen um menza khawmsele ka lâwm asi , nan ektê hen ka nan lawmhpi ber na .
50002018	Chu hâwi ber hen nannih khawm a lâwm ule , hawng ka lawmhpi bâk u .
50002019	Sikhawmsele , nan thâwngthâng ka theih hen , ka lungngam kho bâk ding hen sâwtlotê nûnah Timothe hi nan sinah fial ding hen Lalpa Jisu ah chun ka lungum asi .
50002020	Amah cho hi hawng ka tuarpitu leh an ruat piak tatak natu chu asi .
50002021	An ektê hen Jisu Krist rangah hâwl lo hen , mah rangah an hâwl tâwn .
50002022	Sikhawmsele , anih hi chu nik hen a um rawh zia nan theih , fa nih a pa rian a ṭuan hâwi hen Thâwngthâng Ṭha zanhtir leikângah hawng ka ṭuanpi tâwn kha .
50002023	Chun , ka umdân ding ka theih kâ hen anih hi hawng fial sawm sele ka ti asi .
50002024	Sikhawmsele , keimah tak khawm sâwtlotê ah hawng kal ding hen Lalpa ah chun ka ruat thlir asi .
50002025	Sikhawmsele , Epaprodita , ka unaupa , ka rianṭuanpitu , ka kawrsen hâwi leh nan mifial ka thil samphangnâk ah hawng ka tlawmh belhtu hi nan sinah hawng fial herh hen ka theih .
50002026	Anih nih chun nan ektê hen thungâi hen a nan ngâi na le , a dam lo ti nan theih ruangah thungâi a lawksawng .
50002027	Thi viviar a damlo chu asi narêng hen . Sikhawmsele , Pathian nih anih chu a zângfah le , chun amah lâwng silo hen , lawksawng tlûnah lawksawng singsuannâk ka nei lonâk ding hen keimah hawng ka zângfah khawm asi ber .
50002028	Chun , anih hi nan muh nawlh tikah nanna lâwm khonâk ding hen kei ka lawksawng a ṭhatvaknâk ding hen khulrang dauh hen ka hawng fial sawm asi .
50002029	Chun , anih hi lâwm tak hen Lalpa ah chun hawng dawng ule , hi bang hâwi mi hi sung-û tir u ;
50002030	nan tlawmh-belhnâk a tinh mi mabân chu pehpârnâk ding hen thih ûi lo a ti hen , Krist rianṭuannâk ruangah thi viviar hen a hawng um rawh dangâiah .
50003001	A dawnghchemnâk ah chum , unau le tla , Lalpa ah chun a lâwm u . Thu a mahmun lîlâ nan sinah rîn nawlh hi kei rangah chun nengtawr a kâi lo , nan rangah a ṭangkâi ruangah .
50003002	Ui tla , fêmtan ding an duhpi natu lakah chun a thiamthih u , thil ṭha lo titu tla lakah chun a thiamthih u .
50003003	Kannih Pathian Thlarau zârah Pathian sawnh leh Krist Jisu putso leh taksa tlûnah rinhsannâk ngauh lotu tla hi fêmtan tla kan si dauh asi .
50003004	Duh châng sele chu kei khawm taksa lakah rinhsannâk ngauh kho ka si . Midang rerêng nih taksa lakah rinhsannâk nei hen anna ruat chiau chun kei ka ruat khun asi ;
50003005	ni riat ni ah fêmtan , Israel thlâk lakah mi , Benjamin chi , Hebrai mi tak lakah suak ka si ; Dân leikângah chun Farisai ka si ;
50003006	ṭhanemsemsê leikângah chun kawhmi tla nehsawhtu ka si . Mi nih dân thupêk zûl hen , mirep an sinâk ah chun , kei khawm sâwi ding ka um lo .
50003007	Sikhawmsele , kei rangah dingchang ding vial chu chubang chu Krist ruangah dawk phahnâk ah ka ruat asi ;
50003008	asi chiammâm , ka Lalpa Krist Jisu theihnâk rokual khun ruangah thil zeizawng khawm dawknâk ah ka ruat asi ; amah ruangah thil zeizawng ka dawk ver le , chubang chu thanawmrawpâi tluk cho ah ka ruat le ,
50003009	Krist ka ting khonâk ding leh mah repnâk ( Dân lakah repnâk chu ) nei lo hen , Krist lung ruangah repnâk ( Lung ruangah Pathian lakah repnâk chu ) nei dauh hen , amah lakah um ka si khonâk ding hen ;
50003010	a thihnâk va bangh a thi hen , amah hen a thawknawlhnâk thiltikhonâk hen , a tuarnâk tla bâwmpinâk hen , ka theih khonâk ding hen ;
50003011	mithi lakah mi thawknawlhnâk chu ka ting kho ram lai mawh ti hen .
50003012	Ka ting rawh ka ti mi lam chu asi lo le , rangtling ka si khawm ka ti mi si lo , " Krist nih a ka tleih san chu ka tleih kho lai mawh , " ti hen a ṭhâwl hen ka ṭhâwl dauh asi .
50003013	Unau le tla , tleih hen ka ruat lo . Sikhawmsele , hi thu pakhat hi ka ti tâwn -- dung leiah thu um tla chu philh hen , mâi leiah thu um tla chu ti hen ,
50003014	Krist Jisu ah Pathian tlûnlei kawhnâk san lâwmman tawng ding hen , tiamhnâk lei chu ka fûk rarâm asi .
50003015	Chun , Thlarau ah upa vial chu hâwi thinlung put hen kan um lai ; chun zei leikâng khawmah thinlung dang put nan si chun , chu khawm chu Pathian nih a nan theihtir na lai .
50003016	Zeikhawm si sele , kan kal dân kêl hen kan kal lai rih .
50003017	Unau le tla , ka umdân zûltu hawng si u , chun zauhtawnh ding kanmah nan kan nei le chu hâwi vima um tla chu ṭha hen zauh u .
50003018	Mi tamtak an kal le , chu tla chu Krist kraws mêlma an si hi an thâwngthâng kan simh nget na mi kha , Tuah khawm ṭap bû hen kan simh na hi ;
50003019	chubang tla dawnghnâk chu veihnâk asi , an pathian chu taksa duhnâk asi , anna khâwngnâk chu an mualphonâk asi , laikulh thu tla an duh tâwn asi .
50003020	Kannih lam chu kan khawsaknâk chu vân ah asi ; chu thawk ber chun Ruangsuahtu Lal Jisu Krist chu kan ngâk kumza asi .
50003021	Anih nih chun a ṭuan hen zeizawng khawm amah thu thu hen a umtir kho , chu ṭuan zia hâwi vima hen kan taksa chaklo tak hi , amah taksa rokual hâwi a um ding hen a siam nawlh lai .
50004001	Churuangah , ka unau duhtak leh ngâi tak , ka lâwmnâk leh ka lallukhuh tla , chu hâwi chun Lalpa ah bir tak hen dîr u , ka duhtak tla .
50004002	Lalpa lakah chun thinlung munkhat put ding hen Eudia ka ngiar le , Suntuki khawm ka ngiar ber asi .
50004003	Asi , nang khawm ka liangbat bahpitu tatak , ka nan sâwm bâk , kha nunau tla kha ṭangpi rawh . Thâwngthâng Ṭha ah chun hawng ka ṭuanpi tâwn le , Klemen hen , ka ṭuanpi midang nungnâk bu ah min chuang tla hen khan .
50004004	Lalpa ah chun a lâwm kumza u . Ka ti nawlh lai , a lâwm u .
50004005	Nanna dawnhkho zia mi zawzawng theih si seh ; Lalpa chu a nâi asi .
50004006	Zei lak khawmah lawksawng lah u ; zeizawng ah thlacham leh deih hen , lâwmthusim tel vima hen , nan duhnâk tla chu Pathian sinah theihtir hen um dauh seh .
50004007	Chun , Pathian lungngamhnak thinlung rerêng theih châwk lo ni khan , nan thinlung leh nan dawnruatnâk tla chu Krist Jisu ah chun a nan vêng piak na lai .
50004008	A dawnghchem ah chun , unau le tla , a dik mi zawng , zah a kâi mi zawng , â rep mi zawng , a thenhlimh mi zawng , duh a kâi mi zawng , a thang dawh mi zawng , ṭhatnâk rerêng a um hen sawr tlâk rêng a um chun chubang chu dawnruat u .
50004009	Nan thil sîn tla , nan thil tawng tla , nan thil theih tla , keimah lakah nan thil muh tla khawm kha bang hâwi ti tâwn u ; chun lungngamnâk Pathian ni chun a nan umpi na lai .
50004010	Sikhawmsele , thilpêk nan hawng ka ruatpiaknâk tla chu tuah nan hawng tharh nawlh ruang hin Lalpa ah chun thungâi ka lâwm asi ; chu leikâng chu ruat lam chu nan ruat chiammâm ngâk , tik dêngkhâwng nan tawng lo ruangah cho asi .
50004011	Ka samphâng mi thu sim lam chu ka si lo le , kei lam chu zei hâwi tal hen um khawmsele lungâwi vima ka awt rawh .
50004012	Nâu tak hen umdân ka thiam le , nei hen umdân khawm ka thiam ber , thil zeizawng lakah leh thil zawzawng ah khawp leh sungvâng a umdân , neih leh samphâng hen umdân thuthup chu ka theih rawh .
50004013	Krist hawng ka chaktirtu ah chun zeizawng ka ti kho asi .
50004014	Sikhawmsele , ka lawksawngnâk tla ah hin nan ka lawksawngpi hi a ṭha asi .
50004015	Chun , nannih Philipi mi tla , Thâwngthâng Ṭha tlung tîr liauah , Makedonia ram thawk hen ka suak liau khan , nanmah cho lo chu Kawhmi murui pakhat khawm nih thilpêk leh tingvo leikângah chun an ka ṭangpi lo ti nanmah tak nih nan theih bâk .
50004016	Thesalonika khua ah ka um liau khawm khan ka samphângnâk ṭangpi ding hen veikhat cho silo hen veinih tiang nan hawng kuat kha .
50004017	Thilpêk lam chu hâwl ka si lo le , rah , nanmah leikângah pungtir ding chu hâwl ka si dauh .
50004018	Sikhawmsele , zeizawng ka nei le , ka si â rem rawh . Epaprodita kut ah thil nan ka kuat mi tla chu ka tawng le zei ka ngâi lo rawh . Chubang chu zeilo rimthâw rim , bâwlnâk sâng tlâk Pathian lawmhkâng asi .
50004019	Chun , ka Pathian nih chun Krist Jisu ah a rokualnâk chawng zia hâwi vima hen nan samphangnâk zeizawng khawm an ṭangpi na lai .
50004020	Chun , Pathian kan Pa sinah chun zungzâl hen rokualnâk um seh . Amen .
50004021	Krist Jisu ah mi thenhlimh kip chibai hawng ka bûk piak na u . Ka sinah unau um tla nih hin chibai a nan bûk na .
50004022	Mi thenhlimh zawzawng nih chibai a nan bûk na , Kaisar in ah um mi tla nih hin an bûk dauh chem na .
50004023	Lalpa Jisu Krist zângfahnâk chu nan thlarau sinah um seh .
51001001	Pawl , Pathian duhzia hen Krist Jisu mifial leh Timothe kan unau nih chun --
51001002	Kolosa khua ah Krist ah mi thenhlimh tla leh unau zumhkâi tla sinah chun : Pathian kan Pa thawk hen zângfahnâk leh remnâk nan sinah um seh .
51001003	Vân ah nan rangah lungumnâk an siah piak na ruangah , Krist Jisu nan lung zia leh mi thenhlimh tla tlûnah zângfahnâk nan nêi zia kan hawng theihnâk thawk hen chun nan rangah thlacham kumza hen Pathian kan Lal Jisu Krist Pa sinah chun lâwmthu kan sim tâwn , chu lungumnâk thâwngthâng chu a lânah , Thâwngthâng Ṭha thudik thu ah khan nan theih rawh .
51001006	Chu Thâwngthâng Ṭha chu laikulh zawzawng ah rah hen a pung vima hâwi hen nan sinah a tleng kha . Chu hâwi ber hen , Epaphra kan to-aw hâwi duhtak lakah nan châwng hâwi hen , thungâi tak hen Pathian zângfahnâk chu nan ngâi hen nan theih ni thawk khan , nanmah lak khawmah rah hen a pung vima tâwn asi .
51001008	Epaphra hi kan ruangrûl ah Krist rianṭuantu zumhkâi tak asi le , anih nih hin Thlarau ah nan zângfahnâk chu hawng kan simh .
51001009	Churuang chun , Thlarau finghnâk leh theihkhonâk zawzawng leikângah amah duhzia theih rangtlingnâk ah chun nan hawng khat khonâk ding hen , kan theih ni thawk hen chun kannih khawm nih thlacham hen kan deih piak na mi kan bâng lo .
51001010	Chun rianṭuan kipah rah hen Pathian theih rangtlingnâk ah mavua dadauh hen lâwm tak a felfênâk leh dawnhkhonâk kip nei kho ding hen a rokualnâk chak zia hâwi vima a chaknâk kipah chak hen , Pa , chêu ah mi thenhlimh tla ro chu bâwm bâk tlâk a hawng kan siamtu sinah chun lâwmthu simh hen zeizawng lakah amah lungâwitir ding hen Lalpa zûl tlâk hen nan um kho lai .
51001013	Anih nih chun mûi thuneihnâk lakah mi hawng kan suah hen a Fapa zângfah tak ram ah hawng kan ṭhial rawh le ;
51001014	amah lakah kan tlanhnâk kan tawng asi -- kan sual tla ngaihdamnâk chu .
51001015	Anih chu muh kho lo Pathian banghpi thilsiam zawzawng ngâk a sâng hen suak masachem chu asi ;
51001016	amah lakah chun zeizawng siam asi le , vân ah um tla , tual ah um tla hen , muh kho tla , muh kho lo tla hen , Thlarau thiltikhonâk tla khawm lâirêltu tla khawm lalnâk tla khawm , thuneihnâk tla khawm , Pathian nih laikulh pumpi hi amah ruangah leh amah rangah a siam mi asi .
51001017	Krist chu zeizawng um lânah um mi rawh asi , amah lakah chun zeizawng munkhat dut hen a dîr .
51001018	Anih chu a taksa , kawhmi lû asi ; zeizawng ah chungnungchem a hawng si khonâk ding hen , a bulpi , mithi lakah mi suak masachem chu asi .
51001019	Pathian rangtlingnâk kip chu amah Fapa lakah a um kumza le , a kraws thisen nih chun remnâk siam hen , amah lakah chun zeizawng amah hen remtir hi , Pathian lungsi kâng tak asi ; amah lakah chun tual ah thil um tla khawm , vân a thil um tla khawm amah hen remtir hi .
51001021	Chun , nannih a lânah nan thilsual ti ruangah khan amah lakah mi ṭhen hen nan um le , nan thinlung ah mêlma nan hawng si kha , sikhawmsele , tuah lam chun , a mâika ah thenhlimh tak leh simsâwi um lo leh simsâwi kawp lo hen a nan dîrtir na ding hen , a taksa thihnâk ruangah chun amah hen a nan remtir na rawh asi ;
51001023	ngauhsan nei hen bir tak a um hen , Thâwngthâng Ṭha nan theih mi lungumnâk thawk hen a ṭhial lo hen , lungnâk lakah hin nan um thlir chun chu Thâwngthâng Ṭha chu vânrâng tangah thilsiam zawzawng tla lakah phuang asi kha ; kei Pawl hi chu rianṭuantu ah siam ka si .
51001024	Tuah ka nan tuar piak na mi lakah hin ka lâwm , Krist hamh tuar mabân chu ka taksa ruangah ka tîttak ah hin ka zulhpeh vima asi ;
51001025	a taksa chu kawhmi hi asi . Pathian thu kim tak a sim ding hen zauhkhenhnâk nan Pathian nih nan rangah hawng ka pêk hâwi vima hen chubang tla rianṭuantu ah siam ka si .
51001026	Chu Pathian thu chu zungzâl leh thlâk um thawk hen thuthup â thup mi kha asi ; tu lam chun a mi thenhlimh tla sinah langhtir hen a um rawh .
51001027	Chubang na sinah chun chu thuthup rokualnâk chawng zia chu Pathian nih theihtir a duh rerêng asi ; chu thuthup chu Krist nanmah lakah um mi rokualnâk lungumnâk san chu asi ;
51001028	mikip Krist ah chun ṭha rangtling a kan dîr khonâk ding hen , mikip simhfâi hen , mikip finghnâk kip a sîntir hen a thâwngthâng kan sim tâwn mi hi ,
51001029	chubang hâwi a dîrtir kho ding hen fâk tak hen keimah lakah a ṭuan mi , chu a ṭuan zia hâwi vima hen ti rarâm hen hamh tak hen ka ṭuan tâwn asi .
51002001	Nanmah tla leh Laodikei khua um tla leh taksa ah ka mêl muh lo mi vial tla rangah zei ti tluk a fâk hen me kan ṭuan piak na mi hi nan theih ka duh asi .
51002002	Chun , Pathian thuthup finghnâk leh theihnâk ro zawzawng thuhnâk Krist chu an theih khonâk ding hen , theih a lung thlirnâk neihnâk zawzawng chu ting ding hen zângfahnâk ah a sih dut hen , an thinlung tla chu lungngam hen a um kho lai .
51002004	Âukhawm nih thusim thiam hen an perpet na lonâk ding hen chubang chu ka ti asi .
51002005	Taksa hen nan sinah um lo khawmsele , lâwm tak hen nanna rep zia leh Krist nan lung birh zia zauh hen , thlarau ah chun nan sinah ka um asi .
51002006	Churuangah , Krist Jisu , Lalpa chu nan lawmh hâwi khan , amah lakah ram thlâk leh dirh hen sangh dadauh a um hen , an sîntir na hâwi khan nan lungnâk ah chun bir tak a um hen , lâwmthusim nei tam hen amah lakah chun um u .
51002008	Thiamthih u , chu lo chun âuzawng nih Krist thu hâwi silo hen , minung thurovuih leh laikulh thlarau tla lâirêlnâk hâwi dauh hen an thufing leh perpetnâk salam hen râl lâk hen an lâk na lebang lai .
51002009	Amah lakah chun Pathian rangtlingnâk zeizawng chu taksa nei hen a um kumza .
51002010	Amah lakah chun nan rangtling rawh le ; anih chu lalnâk leh thuneihnâk zawzawng lû asi .
51002011	Krist fêmtannâk ah chun taksa tîttak lît ver hen amah lak ber ah kut a fêmtan silo hen fêmtan nan si kha ;
51002012	baptisnâk ah khan a sinah phûm nan si bâk rawh le , chu lak ber ah chun mithi lakah mi amah thawhtu Pathian rianṭuan lung ruangah a sinah thawh nan si bâk kha .
51002013	Chun , nannih buarnâk tla leh nan taksa fêmtan lonâk ruangah thi nan si le , nanmah ngelchel chu amah hen a nan nungtir na asi kha ;
51002014	kan buarnâk zawzawng hawng kan ngâihdam le , batnâk lasui thupêk a rîn mi kan tlûnah um mi hawng kan kham tâwn chu a veih rawh asi : chu tak chu Kraws a khenhbêk hen a dangah a siah rawh .
51002015	Chun , lalnâk leh thuneihnâk tla chu lît hen , chu Kraws lakah chun chubang tla chu neh hen , langngân hen theihtirnâk ah a mang rawh .
51002016	Chun , ei thu ah mawh , din thu ah mawh , kût ni thu ah mawh , thla thar thu ah mawh , Dinhni thu ah mawh âukhawm nih an simsâwi lah na seh ;
51002017	chubang tla chu thil hawng tlung ding mi thlâpelê asi , a tak lam chu Krist asi .
51002018	Âukhawm mah duh thu ko a dawnhkhonâk leh vânmifial sawnhnâk mang hen nan lâwmman chu a nan suh lah na seh , an thil muh tla lakah chun um kumza hen , an taksa lei thinlung ruangah a zûm salam hen , Lû chu tleih thlir ṭung lo hen an um .
51002019	Amah zârah chun taksa pumpi chu pehnâk leh phuarnâk tla ruangah châwm leh tlâi dut a um hen , Pathian nih ṭhang ding a duh mi hâwi hen a ṭhanglian tâwn .
51002020	Laikulh thlarau tla lâirêlnâk chu Krist sinah an thih tâk rawh chun , zeirangah me laikulh ah nung ko hâwi hen , minung thutiam leh sîntirnâk ,
51002021	" Tawngh tawngh lah le , tem khawm tem lah , tham khawm tham lah " ti hâwi a thupêk tla lakah hin nanna pumpêk ne ?
51002022	Chubang hâwi thil zawzawng chu mang hen veih ding asi .
51002023	Chubang thil tla chu , mah duh hâwi hen sawnh leh ngâiniamnâk leh taksa repnâk lakah chun ti ding mi hâwi hen a lang ngâk , sikhawmsele , taksa duhkâng khap leikângah chun zeikhawm a ṭhavak loh .
51003001	Chun , Krist sinah thawh hen nan um bâk rawh chun , tlûnlei mi , Pathian vawrhlei ah to Krist umnâk ah thil um tla chu hâwl u .
51003002	Tlûnlei ah thil um lakah chun nan thinlung siah thlir u , tual ah thil um tla lakah chun siah lo hen .
51003003	Nan thi rawh le , nan nungnâk chu Pathian lakah Krist sinah thuh hen a um rawh ruangah .
51003004	Krist kan nungnâk chu a hawng a langh tikah chun nannih khawm amah sinah rokualnâk ah nanna langh bâk lai .
51003005	Chun , nan taksa ṭeng tual a um tla hi thah u , duhnâk , nâwmtâmnâk , hurnâk , duhnâk sual , duhlei hamkah tla hi , hamkahnâk hi ruksawnhnâk asi ;
51003006	chubang thil ruangah asi Pathian thinthawknâk chu lunglo fa tla tlûnah a tlung tâwn mi chu ;
51003007	nannih khawm a lânah chubang thil tla lakah nan nung liau khan , chubang lakah nan um tâwn kha .
51003008	Tu lam chun nannih khawm nih hi bang zawzawng sîrleihnâk , thinthawknâk , huatnâk , simsiatnâk nan kâ lakah suak kangal thu tla hi thlah u , âwkrâwl a simhtawnh lah u ; minung li chu a thilti hen nan lît rawh le ,
51003009	minung thar hen nanna thuam rawh dangâiah ,
51003010	chu minung thar chu theih rangtlingnâk nei ding hen a siamtu bangh a siamthar hen a um liau chir asi ;
51003011	chu lak chun Greek mi leh Juda mi , fêmtan leh tan lo phundang tla , Skuthia mi tla , sal tla , sal lo tla khawm a um lo ; Krist chu zeizawng si dauh hen zeizawng ah a um ber asi .
51003012	Chun , Pathian mi thîm , mi thenhlimh leh duhtak tla hâwi hen siherhnâk thinlung tla , vêlneihnâk thinlung tla , ngâiniamnâk tla ,
51003013	dawnhkhonâk tla hen a thuam u , âuzawng nih âu lak zawngah thupawi nei ule , a dawnhtawnh hen a ngaihdam tawnh ule , Lalpa nih a nan ngaihdam na hâwi hen khan a ngâihdam u .
51003014	Chun , chubang zawzawng lakah chun zângfahnâk nei u , chu chu phuar rangtlingnâk asi .
51003015	Chun , Krist remnâk nih chun nan thinlung ah lâirêl seh , chubang hâwi si ding hen taksa pumkhat ah kawh nan si rerêng asi ; lâwm ding dan theih u .
51003016	Krist thu chu finghnâk kip hen nanmah lakah um chiau seh ; sawrnâk la tla , Pathian la tla , Thlarau lei la tla a sîntir hen nun a simhtawnh ule , thinlung zângfahnâk nei hen Pathian chu la sak piak u .
51003017	Chun nan ti mi zawng chu thusim lakah mawh , thilti lakah mawh amah zârah Pa Pathian sinah lâwmthu sim bû hen Lalpa Jisu min hen ti ver u .
51003018	Nupi le tla , Lalpa lakah a dawh tâwk hâwi vima hen nan pasal le sinah a pumpêk u .
51003019	Pasal le tla , nan nupi le tla zângfah ule , an lakah râng lah u .
51003020	Ngâksia le tla , zeizawng ah nan nu leh pa thu zâwt u , chu chu Lalpa lakah lawmh a kâi asi .
51003021	Pa le tla , nan fa le tla thinrunhtir lah na u , chu lo chun an lung a dawng lebang lai .
51003022	Sal le tla , taksa a nan hotu le thu hi zeizawng ah zâwt u , minung lawmhtirtu tla hâwi cho hen mit rianṭuan lo hen thinlung pakhat put hen Lalpa ṭih bû hen zâwt dauh u .
51003023	A rulhnâk , ro ting ding chu Lalpa sinah thawk hen nan tawng awt ti theih hen , nan ti mi vial chu minung rang hâwi a ti lo hen , Lalpa rang hâwi a ti dauh hen , lung thawk tak hen ti u ; Lalpa Krist rian nan ṭuan asi hi .
51003025	Thil diklo titu nih chun a thilti diklo man chu a tawng nawlh lai ; Pathian nih mikip chu bang ver hen lâi a rêl ruangah .
51004001	Hotu le tla , nannih khawm nih vân ah hotu nan nei ti theih hen , nan sal tla tlûnah a rep leh dawh tâwk chu ti u .
51004002	Thlacham vima ule , chu lak chun lâwmthu sim bû hen ruat tet u .
51004003	Hawng ka phuarnâk san Krist thuthup chu phuang ding hen Pathian thu sim ding hen lampi hawng kan awng piak ding hen kannih khawm thla hawng kan cham piak bâk u .
51004004	Ka sim ding hâwi a ka sim khonâk ding hen .
51004005	Tik dengkhâwng hâwi vima hen lênglei mi le tla lakah chun fing tak hen um u .
51004006	Mikip zei hâwi sâng chiau ding me asi ti nan theih khonâk ding hen nan kâ suak chu ngâi tlâk , zângfahnâk tel si kumza seh .
51004007	Lalpa ah unau duhtak , rianṭuantu zumhkâi kan to-aw hâwi Tukika nih hin ka thâwngthâng zawzawng a nan theihtir na lai .
51004008	Hi ruang tak hin anih chu nan sinah ka hawng fial asi , kan thâwngthâng nan theih khonâk ding leh nan thinlung an lungngamh kho na nâk ding hen .
51004009	Onesimus unau zumhkâi leh duhtak nanmah lakah mi hen . Annih tla nih chun hi leiah thil umzia zawzawng hi an theihtir na lai .
51004010	Aristarka ka rêngtlapi hâwi nih hin chibai a nan bûk na ; Mark , Barnaba tupa khawm nih chibai a nan bûk na , ( amah thu ah thupêk tla nan theih kha ; nan sinah a hawng kal chun hawng lawmh u ) :
51004011	Jisu , Zusta an ti mi nih hin chibai a nan bûk na bâk . Chubang chu fêmtan mi an si le , chu cho chu Pathian ram thu leiah chun ka ṭuanpi mi , hawng ka lungngamhtu an si .
51004012	Epaphra nanmah lakah mi , Krist Jisu to-aw nih hin chibai a nan bûk na . Anih nih chun Pathian duhzia zawng upat leh lung thlirnâk nei hen nan dîr khonâk ding hen a thlachamnâk tla ah chun nanmah tla rangah â ṭang kumza tâwn asi .
51004013	Nanmah tla rangah , Laodikei khua tla rangah leh Hirapoli khua ah um mi tla rangah thungâi semsê a ngâi ti ka theihpi asi .
51004014	Luk daktor leh Dema nih hin chibai a nan bûk na .
51004015	Laodikei khua unau um tla kha chibai hawng ka bûk piak u ; Nimpha leh a in ah kawhmi anna pûm mi tla chu chibai hawng ka bûk piak bâk u .
51004016	Chun , hi lasuikuat hi nan lakah nan rêl nûnah Laodikei kawhmi tla lakah khawm rêltir na bâk u ; nannih khawm nih Laodikei khua ah mi kha hawng rêl bâk u .
51004017	Chun , Arkipa sinah khan rianṭuannâk Lalpa lakah na tawng mi kha dih ding hen fîmkhur rawh ti u .
51004018	Kei , Pawl nih , keimah kut ngelchel hen chibai ka nan bûk na nâk ka rîn mi asi hi . Ka rêngkhimh tla hi theihkumza u . Zângfahnâk nan sinah um rawh seh .
52001001	Pawl , Silas leh Timothe nih chun : Pa Pathian leh Lalpa Jisu Krist ah Thesalonika khua mi kawhmi tla sinah : Zângfahnâk leh remnâk nan sinah um seh .
52001002	Kan Pathian leh Pa mâika chun , lung ruangah nan thilti zia tla , zângfahnâk ruangah nan ṭuan zia tla , kan Lalpa Jisu Krist lungumnâk ruangah nan felfê zia tla kha philh lo a theih kumzâ hen , kan thlachamnâk tla ah chun nan min lam hen nanmah tla zawzawng ruangah Pathian sinah lâwmthu kan sim tâwn asi .
52001004	Pathian ah duhtak le tla , a nan thîm na zia kha kan theih le ,
52001005	kha hâwi hen kan Thâwngthâng Ṭha chu thu cho hen nan sinah a tlung lo le , thiltikhonâk leh Thlarau Thenhlimh leh thungâi tak a theihfiangnâk hen a hawng tlung dauh kha ; nanmah kawngkâ ruat hen zei hâwi mi me kan si ti nan theih asi .
52001006	Chun , thu chu hamhnâk tuar bû hen , Thlarau Thenhlimh ah lâwm hen nan pawm le , kanmah leh Lalpa châwngtu nan si .
52001007	Chun Makedonia leh Greek ram ah lungtu zawzawng tla rangah zauhtawnhnâk nan hawng si kha .
52001008	Lalpa thu chu nanmah tla thawk hen a hawng zan rawh le , Makedonia leh Greek ram ah cho silo hen , mun kipah khawm Pathian leiah nan lung zia chu a thang rawh le ; chun , kannih nih zeikhawm sim ding rerêng a ngâi lo rawh .
52001009	Anmah tla ngelchel nih nan lakah zei hâwi sunhsaknâk me kan tawng kan thâwngthâng chu an theihtir na tâwn ; Pathian nung leh dik tak rianṭuan ding leh a Fapa Jisu thihnâk lakah mi a thawh mi leh Pathian thinrunhnâk hawng tlung ding lakah hawng kan ruangsuahtu Jisu kha vân a mi ngâk ding hen , ruk tla chu , Pathian leiah nan hawitâk zia khawm kha an theihtir na ber tâwn asi .
52002001	Unau le tla , nanmah kan veh na nâk kha a thawt lo , ti nanmah ngelchel nih nan theih asi ;
52002002	a thawt ngangâk hen , chu lân chun nan theih rawh hâwi hen Philipi khua ah hamh tuar leh ningzakkâi tak hen siam kan si nûn khan nawk tak bû khawm hen Pathian Thâwngthâng Ṭha nan sinah sim ding hen kan Pathian lakah chun kan râl a ṭha lehlam kha .
52002003	Kan thusim hi âwkrâwl lakah suak asi lo le , nâwmtâm lakah suak khawm asi lo , ngamlêmnâk hen khawm asi lo ;
52002004	Thâwngthâng Ṭha kiltir ding hen Pathian nih ṭha hawng kan ti hâwi hen , minung lawmhtir ding hâwi si lo hen , kan thinlung niktu Pathian lawmhtir dauh hen thu kan sim dauh tâwn asi .
52002005	Zeiliau khawmah sawr telê nâk mawh , hamkah phenhnâk mawh kan mang mi an theih dah loh ti nan theih kha ,
52002006	Pathian hawng kan theihpitu asi ; Krist mifial ka si ruangah mi rangah tuar har tak sikhawmsele , minung lakah , nannih lak khawmah midang lak khawmah chawnglawmhnâk kan hâwl mi an theih dah loh .
52002007	Nu nih nau a pawm mi a dâwt hâwi hen nan lakah nunnêm tak hen kan um dauh kha .
52002008	Chu hâwi ber hen , kan duhzia tak nan hawng si rawh ruangah khan kan duh ṭualmâl na , Pathian Thâwngthâng Ṭha cho silo hen , kanmah nungnâk khawm an pêk na rê kan huam .
52002009	Unau tla , kan rianṭuan hamhzia leh kan rianṭuan dît zia kha nan theih ko kha ; nan lakah âukhawm kan rittir na lonâk ding hen a sûn a zân ṭuan hen Pathian Thâwngthâng Ṭha kan simh na tâwn kha .
52002010	Nannih lungtu tla tlûnah thenhlimh tak leh rep tak leh simsâwi kawp lo tak a kan um zia kha hawng kan theihpitu tla nan si , Pathian hen .
52002011	Amah ram leh rokualnâk ah an kawh natu Pathian mi si tlâk a nan um khonâk ding hen , pa nih a fa tla tlûnah a ti hâwi hen , fawrh leh lungngamh leh an theihtir na hen nanmah lak chiauah kan ti chiau na zia nan theih kha .
52002013	Hi ruang hin bâng lo hen Pathian sinah lâwmthu kan sim tâwn , Pathian thu kanmah thawk hen nan theih mi , nan zûl liau khan minung thu zûl hen nan zûl lo le , Pathian thu zûl hen nan zûl dauh ruang khan ; chu chu Pathian thu asi rêng , nanmah a lungtu sungah ṭuan tâwntu ber chu asi .
52002014	Unau le tla , Judai ram ah Pathian kawhmi murui Krist Jisu a um mi tla châwngtu nan hawng si kha , annih nih Juda tla lakah an tuar hâwi khan , nannih khawm nih nanmah ram mi tla lakah nan tuar bâk asi ,
52002015	chubang Juda tla nih chun Lalpa Jisu leh khuavâng tla khawm an thah le , kannih khawm hawng kan nar le , Pathian an lawmhtir lo , mi zawzawng an kalh tâwn ;
52002016	ruangsuah an si khonâk ding hen Phundang tla sinah thusim an khap tâwn ; an sual tahnâk khattir tâwn ding hen : Sikhawmsele , thinrunhnâk chu dawng rît hen an tlûnah a hawng tlung rawh .
52002017	Sikhawmsele , unau le tla , sâwtlotê rangah nanmah tla hen thinlung leikângah a ṭhen lo hen , mêl cho a muh lo hen kan um rih ruangah duh ûk bû hen nan mêl muh ding hen thungâi kanna ṭang asi !
52002018	Nan sinah hawng kal kan tum thlir le , kei Pawl ngelchel khawm nih hin veinih tiang hawng kal ka tum ngengê rawh , sikhawmsele , Setan nih hawng kan kham tâwn asi .
52002019	Kan lungumnâk mawh , kanna lâwmnâk mawh , kan lallukhuh putso mawh zei me asi ne ? A hawng tikah kan Lalpa Jisu mâika ah chun nanmah ngelchel nan si awt mi asi lo ma ?
52002020	Nanmah tla hi kan putso na mi leh kanna lâwmnâk nan si .
52003001	Chun , kan tuar kho lo rawh nûnah chun Athen khua ah kanmah cho mâk hen um sele ṭha kan ti le ,
52003002	Timothe , kan unaupa Krist Thâwngthâng Ṭha leiah Pathian rianṭuantu hi , an birhtir na ding leh lungnâk leiah lungngamh na ding hen , kan hawng fial asi .
52003003	Hi bang hamhtuarnâk ruang hin âukhawm anna nîn lonâk ding hen , hi bang hi tuar ding hen ruat kan si ti nanmah ngelchel nih nan theih .
52003004	Nan sinah kan um liau khan hamhtuar ding kan si ti kan simhkan na rawh kha ; chu hâwite hen a hawng tlung rawh ti nan theih kha .
52003005	Churuang chun ka tuar kho lo nûnah , lêmtu nih chun an thlûk na lebang lai le , kan ṭuan hamhnâk chu a thawt lebang lai ti hen , nan lung zia ka theih khonâk ding hen mi ka hawng fial asi .
52003006	Sikhawmsele , Timothe chu nan sin thawk hen tuah kan sinah a hawng tlung hen , an muh na ding kan duh hâwi hen thungâi hawng kan muh ding duh hen zângfah tak hen hawng kan theih tâwn tih thu leh , nan lungnâk leh zângfahnâk thâwngthâng lawmhkâi hawng kan put .
52003007	Churuang chun , unau tla , kan lawksawng leh hamhnâk zawzawng ah , nan lungnâk ruangah nan tlûnah lungngam tak hen kan um rawh .
52003008	Tu chun kan nung rawh , Lalpa lakah bir tak hen nan dîr chun .
52003009	Nan mêl kan muh khonâk ding leh nan lungnâk leiah nan samphângnâk kan chereh kho na nâk ding hen
52003010	a sûn a zân hen thungâi tak a thlacham hen , kan Pathian mâika ah nan lakah kanna lâwmnâk zawzawng ruang hin nanmah leikâng thu ah Pathian sinah zei lâwmthu me kan sim rûl kho bâk lai aw ?
52003011	Chun , kan Pathian , kan Pa tak nih chun , kan Lalpa Jisu khawm nih , nanmah leikângah hawng kan rui seh !
52003012	Chun , nanmah leikângah zângfahnâk kan nei hâwi hen , nanmah leikângah zângfah tawnhnâk leh mi zawzawng leikângah zângfahnâk chu Lalpa nih chun an pungtir piak na hen an chawngtir na seh .
52003013	Chun , kan Lalpa Jisu a mi thenhlimh zawzawng tla hen a hawng kal tikah , kan Pathian leh kan Pa mâika ah nan thinlung tla thenhlimhnâk leikângah simsâwi kawp lo hen a nan birhtir kho na lai .
52004001	Chun , unau le tla , a dawnghchem ah chun , nan umdân ding leh Pathian nan lawmhtir ding dân tuah nan umdân hâwi hi kan sinah mi nanna ting hâwi khan nan châwng khunnâk ding hen Lalpa Jisu ah kan ngiar na hen kan fawrh na asi .
52004002	Lalpa Jisu zârah zei thu tla me kan pêk na nan theih kha .
52004003	Pathian duhzia nan thenhlimhnâk ding chu hi hi asi , duhnâk hi bâng tâk ule ;
52004004	Pathian theihlo Phundang tla hâwi hen hur-khuang leikângah duh lo hen thenhlimh leh chawnglawmh hen mah nupi kil thiam chiau seh ;
52004006	chu leikângah chun âukhawm nih buar hen a unau lakah thil ṭha lo ti lah seh ; Lalpa chu chu hâwi thil titu zawzawng lehrûl samtu asi ruangah kannih khawm nih kan simkan hen ka nan theihtir na rawh hâwi khan .
52004007	Pathian nih nâwmtâm ding hen a kan kawh lo le , thenhlimh ding hen hawng kan kawh dauh asi .
52004008	Churuangah , a siarlotu nih chun minung a siarlo asi lo le , Pathian , a Thlarau Thenhlimh a nan pêk tâwn natu siarlo mi asi dauh .
52004009	Khawmsele , unau tla , dâwt leikâng thu chu rîn piak nan herh lo , a dâwt tawnh ding hen nanmah ngelchel Pathian sîntir hen nan um ruangah .
52004010	Makedonia ram ah unau um tla zawzawng tlûnah chu chu nan ti bâk asi . Sikhawmsele , unau tla , nan châwng khunnâk ding leh dâi dauh hen um leh , mah thilti leh thu kan pêk na mi hâwi khan kut hen ṭuan nan tum thlirnâk ding hen kan fawrh na asi ;
52004012	chun lênglei mi tla tlûnah dawh tak hen nan um kho lai le , zeikhawm nan samphang kho lai loh .
52004013	Sikhawmsele , unau tla , midang lungumnâk rerêng neilo tla hâwi a nan lawksawng lonâk ding hen , thi mi tla thâwngthâng nan theih loh ka duh lo .
52004014	Jisu a thi le , a thawknawlh rawh ti kan lung ṭung chun Jisu lakah thi mi tla chu Pathian nih amah rual hen a hawngpi na bâk lai .
52004015	Hi hi Lalpa thu hen nan sinah ka sim asi , kannih Lalpa hawng kal tiang a nung hen um rih mi tla nih hin a thi mi tla chu kan lehkhanh rîlmâl lai lo ti hi .
52004016	Lalpa tak chu âu hâu hen , vânmifial chungnungchem hâu hen , Pathian tâwtawrâwt hâu hen , vân thawk hen a hawng ṭum awt dangâiah ; chun , Krist ah thi rawh tla chu an thawk masa lai le ;
52004017	chu nûn chun kannih nung a um rih mi tla hi boruak ah Lalpa dawng ding hen amah rual ah sûm tla lakah khin lâk hen kan um lai ; chun , zungzâl hen Lalpa sinah kan um lai rawh .
52004018	Churuangah hi thu hen lungiam a sak tawnh u .
52005001	Sikhawmsele , unau tla , a tik leh a ni thu rerêng rîn piak nan herh lo .
52005002	Lalpa Ni chu zân ah mifîr hâwi hen a hawng tlung awt ti nanmah ngelchel nih fiang tak hen nan theih ruangah .
52005003	" Lungngamnâk leh himnâk ti hen an sim liau takah nunau nganfâk hâwi hen lâkkhat ko ah veihnâk an tlûnah a hawng tlung lai le , an âwl rîlmâl lai loh .
52005004	Sikhawmsele , unau tla , nannih lam chu chu Ni nih chun mifîr hâwi hen a nan tanh na ding hen mûi ah nan um lo le ;
52005005	chêu fa tla leh ni fa tla nan si ver ruangah zân ah mi kan si lo le , mûi ah mi kan si ber lo .
52005006	Churuangah midang tla hâwi hen kan it ding asi lo , kan meng hen kanna ringrâwn dauh lai .
52005007	It mi tla chu zân ah asi an it tâwn ; zûrît tla khawm chu zân ah asi an rî tâwn .
52005008	Sikhawmsele , kannih lam chu ni a mi kan si ruangah lungnâk leh zângfahnâk phâw chu sawng hen , ruangsuahnâk lungumnâk chu lukhuh ah mang hen kanna ringrâwn lai .
52005009	Pathian nih thinrunhnâk tuar ding silo hen kan Lalpa Jisu Krist zârah ruangsuahnâk tawng ding hen hawng kan ruat mi asi dauh ruangah ;
52005010	kan nung khawmah kan thih khawmah amah hen munkhat a kan nung khonâk ding hen anih chu kan thih rûlah a thi asi .
52005011	Churuangah a fawrhtawnh hen , a ṭhatvaktir tawnh chiau u , nan ti tâwn hâwi hen .
52005012	Sikhawmsele , unau tla , nan lakah hamh leh , Lalpa a nan hotu a um leh a nan simhfâi natu ding leh an rianṭuan ruangah zângfah a thungâi sung-û tir ding hen ka nan ngiar na asi . A rem dut hen um u .
52005014	Chun , unau tla , ka nan ngiar na , dân lo hâwi a um tla chu nunsimh ule , thinlung dî tla chu fawrh ule , chaklo tla chu ṭangpi ule , mi zawzawng lakah dawnhkho tak hen um u .
52005015	Âukhawm nih âu sual khawm sual hen rulh lo ding hen a thiamthih u ; thil nanna ti piak tawnhnâk leikângah leh mi zawzawng tlûnah nanna ti piaknâk leikâng khawmah a ṭha lei vial ti kumza u .
52005016	Lâwm kumza u ,
52005017	bâng lo hen thlacham ule ,
52005018	zeizawng ah lâwmthu sim kumza u ; chu chu nanmah lei thu ah Krist Jisu ah Pathian duhzia asi ruangah .
52005019	Thlarau chu mih lah ule ; thusim tla zauhnawmh lah u ;
52005021	zeizawng nik dauh ule , a ṭha mi vial zâwt ule ,
52005022	sual hâwi hen a lang mi zawzawng lakah a thliar u .
52005023	Chun remnâk Pathian tak nih nan pum hen an thenhlimhtir na seh ; chun , nan thlarau leh nan thinlung leh nan taksa chu kan Lalpa Jisu Krist a hawng kal tik chun simsâwi kawp lo hen a pum hen hum hen um seh .
52005024	A nan kawh natu chu zumh a kâi le , ti khawm a ti lai .
52005025	Unau tla thla hawng kan cham piak u . Unau zawzawng tla kha châwchawk thenhlimh hen chibai hawng ka bûk piak u .
52005027	Hi lasui hi unau zawzawng sinah rêl ding hen Lalpa min hen kan ngiar na .
52005028	Kan Lalpa Jisu Krist zângfahnâk chu nan sinah um seh .
53001001	Pawl leh Silas leh Timothe nih chun : Pathian kan Pa leh Lalpa Jisu Krist ah Thesalonika khua mi kawhmi tla sinah :
53001002	Pa Pathian leh Lalpa Jisu Krist sinah thawk hen zângfahnâk leh remnâk nan sinah um seh .
53001003	Unau tla , nanmah leikâng thu ah Pathian sinah lâwmthu sim kumza ding rêng kan si ; chu chu â dawh rêng asi , nan lungnâk thu thungâi ṭhanglian hen , nan ektê hen nanna zângfah tawnhnâk chu a pung khun ruangah ;
53001004	chun , mi nih an nehsawh na nâk zawzawng ah leh hamh nan tuarnâk tla lakah chun nan felfê zia leh nan lung zia ruangah Pathian kawhmi murui lakah chun kannih nih kan putso na tâwn asi , chubang chu Pathian ram ah mi si tlâk a ruat nan si kho awt ti ,
53001005	Pathian lâirêlnâk rep tak singsiahnâk fiang tak asi , chu ram ruangah tuar nan si hi .
53001006	Lalpa Jisu , Pathian theihlo mi leh kan Lalpa Jisu Thâwngthâng Ṭha lunglo mi tlûnah lehrûl sam hen a vânmifial chak tak tla hen , meialh lakah vân thawk hen â langh tikah a nan hamhtir natu tla chu hamh hen lehrûl sam leh nannih hamhtuartu tla hi kanmah tla hen dinhnâk ah rulh bâk ding chu Pathian rangah thu rep tak asi .
53001009	Chu ni ah chun , a mi thenhlimh tla lakah chawnglawmh a um ding leh lungtu zawzawng tla lakah chun chu thu kan theihtir na mi kha nan lung ruangah chê ti ding hen a hawng kal tik chun chubang Pathian theihlo mi leh kan Lalpa Jisu Thâwngthâng Ṭha lunglo mi tla nih chun rêp an tuar lai , Lalpa sin thawk leh a chaknâk rokualnâk thawk hen zungzâl veihnâk chu .
53001011	Chu hâwi hen chawnglawmh leh chê asi khonâk ding hen kan Pathian nih a nan kawh na nâk ah chun kawh tlâk si hen an ruat kho na ding leh ṭhat duhnâk kip leh lungnâk rianṭuan kip a thiltikhonâk ah a lawhtlingtir khonâk ding hen thla kan cham piak kumza na tâwn hi .
53001012	Kan Pathian leh Lalpa Jisu Krist zângfahnâk hâwi vima hen kan Lalpa Jisu min chu nanmah lakah chawnglawmh hen a um kho lai le , nannih khawm amah lakah chawnglawmh hen nan um kho lai .
53002001	Sikhawmsele , unau tla , kan Lalpa Jisu Krist a hawng kalnâk leh a sinah kanna pûmnâk thu ah chun , " Lalpa Ni chu a tlung chia rawh , "
53002002	tinâk thlarau ruangah mawh , thu ruangah mawh , kan sin thawk hen lasuikuat hen mawh , nan thinlung â nîn sawm lonâk ding leh nanna nawk lonâk ding hen kan ngiar na .
53002003	Âukhawm nih zeitin kâng khawmah an perpet lah na seh , tlûknâk chu a hawng tlung masa ta hen , Dân Buartupa , tlâuveihtu fapa chu a hawng lang lo chun chu Ni chu a hawng tlung lai loh ,
53002004	anih nih chun Pathian an ti mi leh an sawnh mi zawzawng do hen , an tlûnah um ding tum hen thang a ṭhattir lai : chun Pathian Biakin ah to hen Pathian hâwi rê hen â phuang lai .
53002005	Nan sinah ka um liau khan chubang thu chu ka nan simh na tâwn ti nan theihkumza lo ma ?
53002006	Amah tik cho ah a hawng lang khonâk ding hen zei nih a khap mi me asi ti tuah nan theih .
53002007	Dân buarnâk thuthup nih chun tu khawmah a ṭuan liau chir asi ; sikhawmsele , lâk ving hen a um lân lo chu tuhin khaptu a um .
53002008	Chu chu lâk ving tikah chun Dân Buartupa chu a hawng lang lai rawh , Lalpa Jisu nih anih chu a kê ah thaw hen a thah lai le , a hawng kal mi langhnâk nih a veih dep lai .
53002009	Chu Dân Buartu hawng kalnâk chu Setan ṭuan zia hâwi vima hen , thiltikhonâk zawzawng , singsiahnâk zawzawng ,
53002010	âwkrâwl thilchê zawzawng tla hen , a vei liau mi tla rangah replonâk perpetnâk zawzawng hen asi lai : ruangsuah hen an um khonâk ding hen thudik zângfahnâk chu an zûl lo ruangah asi .
53002011	Churuangah chun âwkrâwl thu chu an lung khonâk ding hen Pathian nih sual rianṭuannâk an sinah a tlungtir lai ,
53002012	thudik lunglo hen replonâk ah lâwm mi tla nih chun mawhphurhnâk anna ting khonâk ding hen .
53002013	Lalpa ah unau duhtak le tla , Thlarau ah Thenhlimhtir mi leh thudik lung hen , ruangsuah a um ding hen a tîr thawk hen Pathian nih a nan thîm na ruangah nan dân thu hin Pathian sinah lawmthu sim kumza ding rêng kan si .
53002014	Chu hâwi rang ding chun anih nih chun kan Thâwngthâng Ṭha hen a nan kawh na kha , kan Lalpa Jisu Krist rokualnâk nei ding hen .
53002015	Chun , unau tla , dîr thlir ule , thudik tla chu sim hen mawh , kan lasuikuat hen mawh , ka nan sîntir na mi kha tleih thlir u .
53002016	Chun , kan Lalpa Jisu Krist ngelchel leh Pathian kan Pa , hawng kan zângfahtu leh a siherhnâk hawng kan pêk mi thinlung dik lungumnâk ṭha pêktu nih chun nan thinlung tla chu an lungngamh na hen ,
53002017	thil ṭha ti leh thusim ṭha zawzawng ah fawrh hen birhtir seh .
53003001	A dawnghchemnâk ah chun , unau tla , Lalpa thu hi , nan lakah a um hâwi khan , pung leh chawnglawmh hen a um khonâk ding leh
53003002	mi lungkhung leh misual tla lakah kan him khonâk ding hen thla hawng kan cham piak u ; mi zawzawng nih chun lungnâk an nei ver lo .
53003003	Sikhawmsele , Lalpa chu zumh a kâi anih nih chun an chaktir na hen misual lakah chun an hum na lai .
53003004	Thu kan pêk na mi kha nan zâwt tâwn hen , nan zâwt vima ding hen Lalpa lakah kan zumh na asi .
53003005	Chun , Lalpa nih chun nan thinlung tla chu Pathian zângfahnâk ah leh Krist felfênâk ah chun lûtpi seh .
53003006	Chun , unau tla , kan sinah mi thudik an tawng hâwi a um lo hen , Dân lo hâwi a um mi unau zawzawng lakah chun nanna thliar ding hen kan Lalpa Jisu Krist min hen thu kan pêk na .
53003007	Nanmah ngelchel nih nan kan châwng ding dân nan theih asi ; nan lakah kan um liauah kan zângzê dah lo kha ;
53003008	âu kut lak mi khawm a thawt hen nan sang kan ei dah lo kha , nan lakah kan rittir na lo ding hen a sûn a zân hen dî leh hamh tak a ṭuan bû hen kan ei dauh asi ;
53003009	kan ti kho lo ruangah asi lo le , nanmah nih nan kan châwng ding hen mi zûnzauh ding hen kanna siam dauh asi .
53003010	Nan sinah kan um liau khan hi thu hi kan pêk na kha . " Âuzawng nih rianṭuan a duh lo chun ei khawm ei lah seh , " ti hi .
53003011	Nan lakah zeimaw mi zângzê hâwi hen an um tâwn mi tla thâwngthâng kan theih le , chubang nih chun rian rerêng an ṭuan lo le , midang nawktir ding hen anna sawk salam tâwn asi .
53003012	Chun , chubang tla chu dâisip a ṭuan ding leh anmah tla sang ei ding hen Lalpa Jisu Krist ah thu pêk hen kan fawrh asi .
53003013	Unau tla , nannih lam chu thil ṭha ti neng lah u .
53003014	Chun , âuzawng nih hi lasuikuat ah kan thusim hi an zâwt lo chun , chu minung chu nan kawmh lonâk ding hen singsiah u , a ningzâk khonâk ding hen .
53003015	Sikhawmsele mêlma hâwi hen ruat lah ule , unau hâwi hen nun simh dauh u .
53003016	Chun , remnâk Lalpa ngelchel nih thil zeizawng ah remnâk an pêk kumza na seh . Lalpa chu nan ektê sinah um seh .
53003017	Kei Pawl nih keimah kut ngelchel hen chibai ka nan bûk na hi ; hi hi ka lasuikuat kipah singsiahnâk asi , hi hâwi hen ka rîn mi hi .
53003018	Kan Lalpa Jisu Krist zângfahnâk nan ektê sinah um seh .
54001001	Pawl , Pathian ruang hawng kan suahtu leh Krist Jisu kan lungumnâk ruat mi hâwi hen , Krist Jisu mifial nih chun :
54001002	Lungnâk ah ka fa duhtak Timothe sinah : Pathian , Pa leh Krist Jisu kan Lalpa sinah thawk hen zângfahnâk khuaruatnâk leh remnâk um seh .
54001003	Makedonia leiah ka kal liauah Ephesi ah um ko ding hen kan ngiar hâwi hen um kan duh nget rih : mi zeimaw mi nih lung dân diklo tla an sîntir na mi chu bâng ding hen thu na pêk na ding asi .
54001004	Thuanthu leh thlâktu tla thâwngthâng dawnglo nih chun lungnâk hen theih mi Pathian thiltum zûl ngâk hen elnâk salam a suah tâwn ruangah chubang tla chu bâng ding hen simh na .
54001005	Nunsimhnâk san chu thinlung thenhlimh leh sia leh ṭha theihnâk thiang leh lungnâk tak thawk hen a hawng suak mi dâwtnâk chu an nei khonâk ding hen asi .
54001006	Chu mi thawk hen mi zeimaw mi chu an pial le , thudo-tla-lo simnâk ah lampi an vâi .
54001007	Anmah thusim umzia leh zumhkâi tak hen an thusim umzia theih ṭung lêm lo hen Pathian dân sîntirtu siding an duh .
54001008	Mi nih dân hi a mang dân ding hâwitê hen a mang chun a ṭha asi ti kan theih .
54001009	Hi tla hi theih sele , Dân hi mi ṭha rangah siam asi lo le , dân siarlotu , buartu tla , Pathian sunhsaklotu tla , misual tla , mi thenhlimh lo tla , Pathian zahlotu tla , pa mawh nu mawh thahtu tla ,
54001010	pung mang tla , tawkua hur tla , minung fîrtu tla , mi âwkrâwl tla ,
54001011	âwkrâwl a siatsirhtu tla , sawrtlâk Pathian Thâwngthâng Ṭha rokual sîntirnâk dik ka sinah kiltir mi hâwi silo hen , thil dang a um mi tla zawzawng rangah siam asi .
54001012	Kan rianṭuan ah hawng kan chaktirtu kan Lalpa Jisu Krist sinah lâwmthu ka sim asi : zumhkâi hen hawng ka ruat le , amah rianṭuantu ah hawng ka ruat ruangah a sinah lâwmthu ka simh .
54001013	A lânah simsâwitu leh nehsawhtu leh zirhtu sikhawmsele lunglo hen theihlo mi ka si ruangah khuaruatnâk ka tawng asi .
54001014	Chun , kan Lalpa zângfahnâk chu lungnâk leh Krist Jisu dâwtnâk hen cherkhet hen ka lakah a liam rawh .
54001015	Krist Jisu misual tla ruangsuah ding hen laikulh ah hin a hawng kal ti hi zumh a kâi hen thungâi pawm a tlâk asi , an lakah misual chem ka si hi .
54001016	Sikhawmsele , hi ruangah hin asi khuaruatnâk ka tawng mi chu , Jisu Krist nih chun misual chem ka lakah hin â dawnhkho zia zawzawng a langhtir khonâk ding hen hi nûnah zungzâl nungnâk nei ding hen amah lungtu tla rangah zûnzauhnâk dingah .
54001017	Lalchem zungzâl hen um mi râwk kho lo , muh kho lo , Pathian tak cho chu zungzâl chawnglawmh leh rokual hen um seh , Amen .
54001018	Ka fa Timothe , a lânah na thâwngthâng an simkan mi hâwi hen , chu nunsimhnâk thu chu kan kiltir , chubang hen chun donâk ṭha chu na do khonâk ding hen ,
54001019	lungnâk leh sia leh ṭha theihnâk thiang tak tleih thlir hen , mi zeimaw mi nih chubang chu lawnh hen lungnâk leikângah lawng kuai hâwi hen anna râwk rawh .
54001020	Chubang tla lakah chun Humenai leh Alekzandar an si le , Pathian simsiat an bâng khonâk ding hen annih chu Setan thiltikhonâk lakah ka pêk na asi .
54002001	Chun a masachem hen , deihnâk , thlachamnâk , ngiarnâk , lâwmthu simnâk tla mi zawzawng rangah siam piak na ding hen ka nan fawrh .
54002002	Lal tla leh thuneitu tla zawzawng rangah khawm Pathian sunhsak leh zahkâi tak a rem leh lungngam hen kan um khonâk ding hen .
54002003	Chu chu ruang hawng kan suahtu Pathian ngaihnâk ah a ṭha hen lawmh tlâk asi ;
54002004	anih nih chun mi zawzawng ruangsuah ding leh thudik theih ding hen a duh asi .
54002005	Pathian pakhat cho a um le Pathian leh minung karah thu lanhtu pakhat a um , chu chu Jisu Krist asi .
54002006	Mi zawzawng tlanhnâk ding hen a pêk mi chu : chu chu a tik tak vima ah theihtir hen a um ding asi ;
54002007	chu chu ti ding hen phuangtu ah leh mifial ah ruat ka si , thudik ka sim , ka âwkrâwl lo , lungnâk leh thudik ah phundang tla sîntirtu ah ruat ka si .
54002008	Chun , mipa tla nih munkip ah kut thenhlimh phar hen thinrun lo leh a êl lo hen thlacham sele ka duh asi ;
54002009	chu hâwi ber hen nunau tla a dâithlanh lo leh a thuam tuk lo hen thuam mah zuam tâwk hen a thuam sele , sam phiar hen mawh ngûn hen mawh âitikep lung hen mawh puan man tamtak tla hen mawh a thuam lo hen ;
54002010	sikhawmsele , nunau , Pathian ka sunhsak â ti mi tla chu amah zuam tâwk hen thil ṭha ti hen , a thuam sele ka duh .
54002011	Nunau nih ê-aw ngâi tak hen dâisip hen um tum seh .
54002012	Sikhawmsele , nunau nih sîntir ding hen chun ka siang lo , mipa tlûnah thuneih khawm ka siang lo , dâisip hen um dauh na seh .
54002013	Adam chu siam masachem asi le , chu nûnah Evi chu siam asi .
54002014	Chun , Adam chu perpet hen a um lo le , nunau lam chu perpet hen a um le , buarnâk ah a tlû rawh .
54002015	Sikhawmsele lungnâk leh dâwtnâk leh thenhlimhnâk nei hen thinlung rep tak hen nunau chu a um kumza chun fa tla a ring ruangah ruangsuah hen a um lai .
54003001	Âuzawng kawhmi hotu si a duh chun rianṭuan ṭha a duh asi , ti hi a dik asi .
54003002	Chun , kawhmi hotu chu simsâwinâk um lo mi , nupi pakhat nei mi , â sûm kho mi , mi thinlung dik tak , mirep , mi lawmh dân thiam , sîntir thiam mi ,
54003003	zûrît mang lo , vuak mang lo mi , a nunnêm mi , ṭhatlo rawt lo mi , tangka sum sunhsak lo mi ,
54003004	zahkâi tak hen fa tla kilkâwi hen mah dâwngsungkhur rep tak hen lâirêl thiam mi si ding asi .
54003005	Mi nih amah dâwngsungkhur lâirêl men rep hen a rêl thiam lo chun Pathian kawhmi zeitin a zauhkhenh kho lai ?
54003006	Lung thar mi si ding asi loh , chu lo chun â putso lai le , diabol mawhphurhnâk â ting sual lai .
54003007	Chubang lo khawmah , lênglei ah mi sawr hen a um ding asi , chu lo chun simsiat hen a um lai le , diabol thang ah awh hen a um sual lai .
54003008	Chu hâwi ber hen kawhmi tla rianṭuantu tla chu mi zahkâi an si ding asi ; mi ka tam , zû duh mi lêpnâk nâwmtâm ah hamkah mi an si ding asi loh .
54003009	Sia leh ṭha theihnâk thiang hen lungnâk thudik tleihtu an si dauh ding asi .
54003010	Chun , chubang khawm chu nik hen um masa seh , chu nûnah simsâwi um lo an si chun kawhmi murui rianṭuan leikâng rianṭuan na seh .
54003011	Chu hâwi ber hen an nupi tla mi zahkâi an si ding asi , ka tam lo hen sûm kho mi leh zeizawng ah zumhkâi mi an siding asi .
54003012	Kawhmi rianṭuantu tla chu an fa tla leh anmah dâwngsungkhur kilkâwi kho mi , nupi pakhat nei mi si seh .
54003013	Kawhmi rianṭuan leikâng ṭha tak hen ṭuan rawh mi tla nih chun Krist Jisu ah dîrnâk ṭha tak leh lungnâk leikângah râlṭhatnâk lian tak anna ting .
54003014	Sâwtlotê ah na sinah hawng kal ding lungum hen hi bang thu hi na sinah ka rîn asi .
54003015	Sikhawmsele sawt ual ka um dah ah Pathian dâwngsung tla lakah mi zei hâwi hen an um ding me si na theih khonâk ding hen rîn asi , Pathian dâwngsung tla chu Pathian nung kawhmi tla , thudik tung leh ngauhnâk an si .
54003016	Chun , Pathian sunhsaknâk thuthup chu êi kho lo rê hen a rokual asi : " Taksa ah a hawng lang , Thlarau ah diknâk langhtir ding hen , vânmifial tla nih muh hen Phun tla nâwngah phuang ding hen , laikulh ah hin mi nih lung hen , vân ah lâk hen a um .
54004001	Sikhawmsele , hi nûnah chun mi zeimaw mi tla chu mi âwkrâwl tla perpetnâk ruangah veihnâk thlarau tla leh khuri tla sîntirnâk thu sunhsak hen lungnâk chu an bângtâk mi hi Thlarau nih chun fiang tak a sim .
54004002	Chubang mi âwkrâwl tla chu anmah sia leh ṭha theihnâk ngelchel hen thîr lîn hen belh mi hâwi an si le ,
54004003	nupa umh an khap tâwn le , zei lo ei ding tla , thudik theih hen lungtu tla nih lâwmthu sim hen ting ding hen Pathian nih a siam mi tla chu ei lo ding an ti tâwn .
54004004	Pathian thilsiam kip hi a ṭha le , lâwmthu sim hen ting asi rawh chun zeikhawm duhlo ding asi loh ;
54004005	Pathian thu leh thlachamnâk hen thenhlimhtir asi rawh ruangah .
54004006	Chubang sîntirnâk tla , na zûl mi sîntirnâk dik leh lungnâk thu tla ah thlarau ah na châwm hâwi hen unau tla na sîntir na chun Jisu Krist to-aw ṭha tak na si lai .
54004007	Sikhawmsele , Pathian neilo mi thuanthu salam duh lah . Pathian sunhsak mi si ding hen a zawngh rawh ;
54004008	taksa zawnghnâk hi ṭha chu a ṭha bâk le , Pathian sunhsaknâk nih chun tuah mi nungnâk leh nungnâk hawng um ding mi pêk ding hen tiamnâk a nei ruangah zeizawng ah a ṭha asi .
54004009	Hi thu hi zumh a kâi hen thungâi pawm a tlâk asi .
54004010	Chun , kan lungumnâk chu Pathian nung ah chun kan ngauh ruangah hamh tak a ṭuan hen kan ti rarâm asi , anih chu mi zawzawng Ruangsuahtu asi , lungtu tla rangah asi dauh chem .
54004011	Chubang thu chu pêk le , sîntir rawh .
54004012	Na ngâksia nâk âukhawm nih zauhnawmh lah seh , thusim leikâng tla , changh dân tla lakah , na dâwtnâk , zumhnâk leh thenhlimhnâk lakah lungtu tla zauhtawnh ding hawng si rawh .
54004013	Ka hawng kal lân lo chu , Pathian thu rêl leikâng tla leh , thusim leh sîntirnâk leikâng tla ah teiririal tak hen a mang rawh .
54004014	Khuavâng tla simhkannâk thu na sinah pêk asi hâwi hen leh na tlûnah Upa tla kut thângnâk leh nangmah lakah Thlarau lei thilpêk na ting mi kha thlahthlamh lah .
54004015	Mi zawzawng lakah mâilei na fûk ti a lang khonâk ding hen , chubang thil tla lakah chun taimâk suah hen a mang rawh .
54004016	Nangmah leh na sîntirnâk ah chun a thiamthih rawh , chubang tla thil chu ti hen nangmah leh na thusim ngâitu tla chu ruang na suah awt asi .
54005001	Upa tla chu fâi lah le , pa hâwi hen lêm dauh na , tlangvâl tla chu unau hâwi hen ,
54005002	tarnu tla chu nu hâwi hen , nungâk tla chu thenhlimh tak a farnu hâwi hen .
54005003	Numei tatak tla chu zah rawh .
54005004	Sikhawmsele , numei âuzawng nih fa mawh tu tla mawh nei sele , chubang tla nih chun anmah insung lei Pathian sunhsak hen um leh anmah ringtu tla tlûnah ṭha bâk na seh ; chu chu Pathian lawmhkâng asi .
54005005	Numei tatak amah lâwng hen a um mi nih chun Pathian tlûnah lungumnâk a nei thlir le , sûn leh zân hen deih leh thlacham hen a um kumza tâwn .
54005006	Sikhawmsele , numei mah nuamhnâk leikângah â mang mi chu a dam liau khawmah a thi chia asi .
54005007	Anmah lakah simsâwinâk an tawnglonâk ding hen , hi thupêk hi pêk na rawh .
54005008	Sikhawmsele , âuzawng nih mah unau rualsia tla ruatkan lo hen , mah insungkhur mi men a ruatkan lo chun , lungnâk chu a pheh khalh le , lunglo mi tla ngâk hen a sual dauh asi .
54005009	Numei kum sâwmruk ngâk a upa asi lo chun numei ah siar lah . Chu lo khawmah , veikhat pasal nei rawh hen ;
54005010	chun , thil ṭha ti lakah a minthang mi : nunau mah fa le zauhkhenh thiam , a in ah khual tla tlung hen , Pathian mi le kê ṭâwl leh an nawknâk ah ṭangpi hen , thil ṭha tinâk kipah â pêk mi asi ding asi .
54005011	Sikhawmsele , numei a nungâk dauh mi chu telh lah ; pasal nei an duh tikah Krist chu hawitâk hen ,
54005012	a sinah an thutiam masa chu lawnh hen an um ruangah mawh hen an um tâwn .
54005013	Chun , chu lo khawm chu an tawihnâk in thawk hen in dangah anna kah vima le , zângzêt khawm an mang ; zângzêt lâwng khawm silo hen thu sim lo ding mi sim hen kâ tam leh mi thilti sim le rêl piak an mang asi .
54005014	Chun , numei nungâk dauh mi tla nih chun pasal nei sele , fa tla nei sele , dâwngsung lâirêl sele , simsawinâk ding tik dêngkhâwng rerêng mêlma chu tawngtir lah sele ka duh asi .
54005015	Tu khawmah mi zeimaw mi nih chun Setan lei fûk hen an pialtâk rawh ruangah .
54005016	Lungtu nunau âuzawng nih a dâwngsung lakah numei a nei chun , amah nih zauhkhenh seh ; kawhmi chu nawktir lah seh ; numei tak tla chu an zauhkhenh kho ding hen .
54005017	Kawhmi upa lâirêl ṭha mi chu a lehnih hen chawnglawmh tlâk ah ngaih si seh , thusim leh sîntirnâk ah anna hamh mi tla chu sawr tlâk hen ngaih khun si seh .
54005018	Pathian lasui thu nih chun , " Chawchal nih fâng a chîl liauah a mûr phuar lah , " a ti , " Rianṭuantu chu lawh tawng tlâk asi , " a ti ber .
54005019	Kawhmi upa an phiarnâk chu theihtu panih mawh pathum mawh kâ thawk hen mi lo chu ngâi lah .
54005020	Thilsual titu chu mi zawzawng mâika ah nunsimh rawh , midang tla khawm an ṭih bâk khonâk ding hen .
54005021	Hi bang thu hi duh bîk neilo hen thliar le dang neilo hen Pathian leh Krist Jisu leh vânmifial thîm mi tla mitmuh ah zâwt ding hen semsêngâi tak hen ka nan theihtir .
54005022	Âu tlûn khawmah kut thâng set sut lah , midang sualnâk tla lakah telnâk nei ber lah , a thenhlimhtir kumza rawh .
54005023	Tî lâwng din mi si lah le , na paw ruangah leh na damlo nget ruangah uain tâwmtê din tâwn rawh .
54005024	Mi zeimaw mi sual tla chu a lang ko le , lâirêlnâk ah a tleng masa tâwn ; mi zeimaw mi lam chu an dunglei ah a zûl tâwn .
54005025	Chu hâwi ber hen thil ṭha hi a lang ko mi a um , chubang hâwi lo mi tla khawm chu thuh kho asi loh .
54006001	Pathian min leh a sîntirnâk thu simsiat hen a um lonâk ding hen sal si mi tla nih chun anmah hotu tla thu zeizawng ah chawnglawmh tlâk ah ruat na seh .
54006002	Chun , sal , lungtu , hotu nei mi tla nih chun unau an si ruangah siarlo lah na seh , sikhawmsele mavuanâk tawngtu tla chu lungtu leh duhtak tla an si ruangah an rianṭuan khun na seh . Chubang thu chu sîntir le , fawrh rawh .
54006003	Mi âuzawng nih sîntirnâk dang a sîntir hen , kan Lalpa Jisu Krist thudik leh Pathian sunhsak lei sîntirnâk a lung lo chun ,
54006004	anih chu â putso le , zeikhawm a theih lo le , theih ngâk hen êl leh thukalh leikângah chun a â lehlam asi , chubang thawk chun ngarhnâk , sualnâk simsiatnâk , ṭhalo leikângah lungnâk , êlratnâk tla a suak tâwn le ;
54006005	chu hâwi êlrât mi tla chu thinlung ṭha lo nei leh thudik neilo mi Pathian sunhsak hi dingchangnâk mawh titu an si .
54006006	Pathian sunhsaknâk hi lungâwinâk â tel chun dingchangnâk tak asi rêng asi .
54006007	Laikulh ah hin zeikhawm kan lûtpi lo , zeikhawm kan suakpi kho ber lo .
54006008	Sikhawmsele ei ding leh aih ding nei hen , chubang lakah chun kan lungâwi lai .
54006009	Sikhawmsele , neih tum mi tla chu lêmnâk tla ah , thang lakah , âtkâi leh râwkkhonâk duhnâk tamtak ah an tlû tâwn . Chubang duhnâk tla nih chun siatnâk leh râwknâk ah chun mi tla a piltir tâwn .
54006010	Tangka duhnâk hi sual kip bul asi le , chu chu mi zeimaw mi nih an ngarh le , lungnâk chu an kaltâk le , anmah leh anmah lawksawngnâk tamtak hen an thinlung an khuai .
54006011	Sikhawmsele , nang , Pathian mi chubang thu chu tektâk le , repnâk , Pathian sunhsaknâk , lungnâk , dâwtnâk , dawnhkhonâk leh nunnêmnâk tla chu zûl rawh .
54006012	Lungnâk zuamnâk ṭha chu ti le , zungzâl nungnâk chu tleih rawh ; chu chu ting ding hen kawh na si ; theihtu tamtak tla mitmuh ah ṭanhnâk ṭha chu na ṭanh rawh kha .
54006013	Pathian thu zeizawng nungtirtu leh Krist Jisu , Pontia Pilat mâika ah ṭanhnâk ṭha ṭanhtu mitmuh ah thu nan pêk .
54006014	Kan Lalpa Jisu Krist a hawng a langh lân lo chu thupêk kha thenhlimh tak leh simsâwinâk um lo hen tleih rawh .
54006015	Chu langhnâk a tik takah sawrtlâk Pathian tak cho , lalchem tla Lalchem , lalpa tla Lalpa nih chun a zauhtir lai .
54006016	Amah cho nih thih kholonâk a nei , chêu naih kholo rê ah a um le , amah chu âukhawm nih an muh dahlo , muh khawm an muh kho ber lo , amah sinah zungzâl chawnglawmhnâk leh thiltikhonâk um seh . Amen .
54006017	Hi laikulh minei tla hi a zûm lo ding leh neihnâk zumhkâilo ah an lungumnâk ngauh lo hen , thil zawzawng lâwmnâk dingah hawng kan pêktu Pathian sinah ngauh ding hen nunsimh na rawh .
54006018	Thil ṭha ti ding hen , thil ṭha ti tam ding hen , hawk hen , midang tla vauh bâk ding hen simh na .
54006019	Nungnâk , nungnâk tatak chu an kil khonâk ding hen tik hawng tlung ding mi rangah chun lungphûm ṭha tak an rangah khawng ding hen fawrh na .
54006020	Timothe , na sinah kiltir hen um mi chu ṭha tak hen kil . Pathian zahlo leikâng thu sim salam leh diklo tak hen finghnâk an ti mi êlnâk hi mâk .
54006021	Chu chu zeimaw mi nih nei hen anna ruat le , lungnâk lampi chu an pialtâk rawh . Pathian zângfahnâk nan ekte sinah um seh .
55001001	Pawl , Pathian duhzia hâwi hen , Jisu Krist mifial , Jisu Krist ah nungnâk thutiam kan nei mi chu phuang ding hen fial mi nih chun
55001002	ka fa duhtak Timothe sinah Pathian kan Pa leh Jisu Krist kan Lalpa sin thawk hen zângfahnâk , khuaruatnâk leh remnâk tla um seh .
55001003	Hawng ka thlâktu tla nih an ti hâwi hen , sia leh ṭha theihnâk fiang tak hen a rian ka ṭuan mi Pathian sinah lâwmthu tla ka sim . A sûn a zân hen ka thlachamnâk ah ka nan theihkumza tâwn asi .
55001004	Na mitthli tlâk tla ka theihkumza le , lâwm a khat hen ka um khonâk ding hen muh ding thungâi ka nan duh asi .
55001005	Na pi Loisi leh na nu Euniki khawm nih an nei mi lungnâk tak na nei ti ka theih .
55001006	Churuangah , ka kut thâng ruangah Pathian thilpêk nangmah lakah um mi kha tharhnawlh ding hen ka nan theihpi asi .
55001007	Pathian nih lâunâk Thlarau hawng kan pêk lo le ; thiltikhonâk leh dâwtnâk leh mah a sûmkhonâk Thlarau hawng kan pêk dauh ruangah .
55001008	Chun , kan Lalpa thu theihtirnâk chu zahpi lah le , kei , amah mi rêngtlâ khawm hi hawng ka zahpi ber lah . Thâwngthâng Ṭha ruangah hamh hi Pathian thiltikhonâk hâwi vima hen , hawng ka tuarpi lehlam rawh .
55001009	Anih nih chun kan thilti tla hâwi silo hen , amah ruat leh zângfahnâk hâwi dauh hen ruang hawng kan suah le , kawhnâk thenhlimh hen hawng kan kawh le ; chu zângfahnâk chu tual tuah lânah Jisu Krist lakah hawng kan pêk rawh .
55001010	Sikhawmsele ruang hawng kan suahtu Jisu Krist a hawng kalnâk nih tuah a langhtir rawh . Krist nih chun thihnâk thiltikhonâk chu veih hen , Thâwngthâng Ṭha hen nungnâk thi kholo mi chu a langhtir rawh .
55001011	Chu Thâwngthâng Ṭha thu chu theihtir ding hen , phuangtu ah leh mifial ah leh sîntirtu ah ruat ka si .
55001012	Churuang chem asi , hi bang thu khawm hi ka tuar mi chu : sikhawmsele ka ningzak lo ; ka lung mi Pathian chu ka theih , a sinah ka kiltir mi chu , chu Ni rang dingah chun ṭha dek hen a kil kho ti dik tak hen ka theih ber .
55001013	Jisu Krist lakah um mi lungnâk leh dâwtnâk nei hen , thudik dân ka kâ thawk hen na theih mi tla kha nei thlir rawh .
55001014	Thil ṭha na sinah kiltir hen um mi kha kan sungah Thlarau Thenhlimh um mi hen ṭha dek hen kil .
55001015	Asia ram ah um zawzawng tla nih an ka hawitâk ti kha na theih le ; an lakah Phugela leh Hermozen anna tel asi .
55001016	Lalpa nih chun Onesiphora dâwngsung tla sinah khuaruat seh , anih nih chun a hawng ka lawmhtir kumza le ; ka rêngkhimh khawm a ka zahpi loh .
55001017	Rom khua ah a hawng tlung kâ hen hawng ka tawng lân lo chu a hawng ka hâwl ,
55001018	chu Ni ah chun Lalpa sinah mi khuaruatnâk tawng ding hen anih chu ruat seh ! Ephesi khua ah ka rangah rian a ṭuan fâk zia na theih ual asi .
55002001	Chuvachun , nang , ka fa , Jisu Krist zângfahnâk ah hin thiltikhonâk nei hen um rawh .
55002002	Chun , theihtu tamtak tla lakah ka kâ ah thu na theih mi tla kha , chubang chu mi zumhkâi midang tla sîntir singsuan khotu ding tla sinah chun kiltir rawh .
55002003	Jisu Krist kawrsen ṭha tak hâwi hen hamh hawng ka tuarpi rawh .
55002004	Kawrsen ah um ding hen thîmtu chu a lawmhtir khonâk ding hen , kawrsen âukhawm râltuk liauah tuliau damsung khuasaknâk tla ah a nawktir dah loh .
55002005	Chun , zuamnâk tla lak khawmah mi nih ti khawmsele , dân hâwi hen a ti lo chun nehtu asi dah loh .
55002006	Lo neitu rianṭuan hamh chu a rah ting masatu asi ding asi .
55002007	Ka thusim hi ruat rawh ; Lalpa nih chun zeizawng ah theihkhonâk a nan pêk awt ruangah .
55002008	Jisu Krist , David thlâk a mi ka Thâwngthâng Ṭha sim hâwi hen mithi lakah mi thawknawlh kha theih kumza rawh .
55002009	Chu Thâwngthâng Ṭha ruangah chun thilsual titu hâwi hen phuar rê hen hamh tla ka tuar tâwn asi . Sikhawmsele Pathian thu chu phuar hen a um lêm loh .
55002010	Churuangah , Jisu Krist lakah um mi ruangsuahnâk chu , zungzâl a rokualnâk hen an tawng kho bâk nâk ding hen , thîm tla ruang chun zeizawng ka tuar tâwn .
55002011	Hi thu hi zumh a kâi asi : " A thihnâk ah kan thi rawh chun , a nungnâk ah khawm kan nung ber lai .
55002012	Kan tuar chun a lâirêlnâk ah lâi kan rêl lai . Amah kan phehtâk chun anih khawm nih hawng kan phehtâk lai .
55002013	Kannih zumhtlâklo hen um kumza khawmsele , anih chu zumhtlâk hen a um kumza asi , amah leh amah a phehtâk kho lêm lo , " ti hi .
55002014	Chubang thu chu theihpi le , thu salam lakah anna êl lonâk ding hen , Lalpa mitmuh ah semsêngâi tak hen theihtir rawh . Chu chu zeikhawm a ṭhavak lo le , a ngâitu tla rangah veihnâk lam asi tâwn .
55002015	Rianṭuantu thu dik thu rep tak hen mangtu chu ningzak ding asi lo hâwi hen , Pathian ngaih hen ṭha hâwi a langhtir ding hen semsêngâi rawh .
55002016	Sikhawmsele , chu Pathian zahlo leikâng thu sim salam chu bângtâk tâwn le , chu hâwi mi tla chu Pathian sunhsak lonâk leikângah an zualkâi lai le ;
55002017	an thu khawm nih masia hâwi hen a ei vima lai ; an lakah chun Humenai leh Philepta anna tel asi .
55002018	Chubang tla nih chun " ' Thawknawlhnâk chu tu khawmah asi ving rawh , " ti hen , thudik leikâng chu an pialtâk le , mi zeimaw mi lungnâk an veih tâwn .
55002019	Sikhawmsele , Pathian lungphûm bir chu a dîr kumza le , hi singsiahnâk hi a nei le , " Lalpa nih chun amah tâ tla a theih , " ti leh , " Lalpa min lamtu vial nih chun sual kaltâk seh , " ti hi .
55002020	Sikhawmsele , in rokual tla lakah khêng leh bêl ngûn leh tangka hen siam mi cho a um lo le , thing leh valei hen siam tla khawm a um tâwn , zeimaw mi sung-û tir hen a um le , zeimaw mi sung-û tir lo hen a um .
55002021	Churuangah mi nih chubang thu lakah â thliar chun , khêng leh bêl thenhlimh , Lalpa mang tlâk , rianṭuan ṭha kipah tîm chia hen , sung-û tir ding mi chu asi lai .
55002022	Sikhawmsele , seino duhnâk tla chu tektâk le , thinlung thenhlimh hen Lalpa lamtu vial tla lakah repnâk tla , lungnâk tla , dâwtnâk tla , remnâk tla fûk rawh .
55002023	Sikhawmsele , donâk tla a ring tâwn ti theih hen , elnâk âtkâi leh fing lo lakah chun tel ding duh lah .
55002024	Lalpa to-aw nih chun do ding asi lo le , mi zawzawng lakah vêlnei hen , sîntir thiam hen , sual lakah dawnhkho hen ,
55002025	do ding a tuah mi tla chu dawnhkho tak bû hen sîntir lehlam ding asi ; chuvachun Pathian nih thudik chu an theih rangtlingnâk ding hen a rimtir ving hen ,
55002026	Pathian duhzia ti ding hen Lalpa to-aw nih a tleih hen , diabol thang lakah mi an suak kho dah ah .
55003001	Chun , hi hi theih u , ni madung tla ah chun tik har tak tla a hawng um lai .
55003002	Mi , mah â zângfah mi tla , tangka sunhsaktu tla , â khâwng mi tla , â zûm mi tla , Pathian simsiattu tla , nu leh pa thu ngâilo tla , lâwm dân theih lotu tla , thenhlimh lo tla ,
55003003	zângfahnâk suakpi lo tla , ṭhat lo rawt tla , phiartu tla , sûm kholo tla , mirâng tla , ṭha duh lo thlo tla ,
55003004	mi perpê tla , dung le mâi dawn lo tla , â sung-û tir mi tla , Pathian zângfah ngâk hen mah lawmhnâk cho zângfah dauhtu tla an si awt ;
55003005	Pathian sunhsak mi banghnâk an nei lai le , sikhawmsele a thiltikhonâk chu an lung lai loh ; chubang hâwi chu hawitâk rawh .
55003006	Chubang tla lakah mi chu , in ah tla lût hen sual ritphurh nunau â dauh tla sal ah tleih tâwntu tla kha an si , chu hâwi nunau tla chu duhnâk kip nih tlâutir hen ,
55003007	sîn kumza narêng hen thudik phanh lo mi an si ,
55003008	chun , Jani leh Jambre nih Mosi an do hâwi khan chubang tla nih chun thudik hi an do tâwn ; thinlung râwk rawh mi , lungnâk leikângah chun Pathian duh lo leikâng mi an si .
55003009	Sikhawmsele , chubang nûnlêm chun an ti lai loh , an ât zia , mi zawzawng sinah a lang awt ruangah , Jani leh Jambre ât zia a lang hâwi khan .
55003010	Nang lam nih chun ka sîntirnâk tla , ka umdân tla , ka thiltum tla , ka lungnâk tla , ka dawnhkhonâk tla , ka zângfahnâk tla , ka felfênâk tla ,
55003011	mi nih an ka nehsawnhnâk tla , ka tuarnâk tla , thungâi na theih ; Antiokei khua ah , Ikoniam khua ah , Lustra khua ah ka lakah thil tlung mi leh nehsawhnâk ka tuarnâk tla kha , chubang zawzawng ah chun Lalpa nih ruang a hawng ka suah rawh .
55003012	Asi , âuzawng Jisu Krist lakah Pathian sunhsak hen umtu zawng nih chun nehsawhnâk tla an tuar ber lai .
55003013	Misual leh perpettu tla lam chu mi perpet leh mah khawm mi perpet a um hen an sual dadauh lai .
55003014	Sikhawmsele nang lam chu na lung mi leh sîntir a na um mi thudik tla lakah um kumza rawh . Nangmah sîntirtu tla chu âu me an si ti na theih ruangah .
55003015	Chun , Jisu Krist ah lungnâk hen ruangsuahnâk ah an ruai kho ding hen finghnâk an pêk khotu Pathian lasui thu thenhlimh chu na ngâksia liau thawk hen na theih .
55003016	Pathian lasui thu kip , Pathian thaw khumh hen pêk rawh mi chu sîntir leikâng tla ah , mawhtir leikâng tla ah , nunsimh leikâng tla ah , repnâk sîntir leikâng tla ah a ṭhavak ber asi .
55003017	Pathian mi chu rian ṭha kip ṭuan ding hen kim tak hen thuamh hen a rangtling khonâk ding hen .
55004001	Pathian mitmuh leh minung leh mithi lâirêltu ding Jisu Krist mitmuh ah chun a langhnâk leh a ram sâl hen , semsêngâi tak hen ka nan theihtir :
55004002	Thu sim rawh , a tik tla ah , a tik lo tla ah khawm ti vima ; dawnhkho tak hen , sîntir bû hen an mawhnâk theihtir le , nunsimh leh fawrh rawh .
55004003	Sîntirnâk dik an ngâi huam lo tik a hawng tlung awt ruangah ; an nâ tla a zâ ruangah anmah duhkâng mi sîntirtu tla an sinah an pumh na lai le ,
55004004	an nâ tla thudik leiah an sêttir lai le , thuanthu lei fûk hen an pial rawh lai .
55004005	Nang lam chu zeizawng ah a thiamthih le , hamh tuar le , Thâwngthâng Ṭha simtu lei rianṭuan le , na rianṭuannâk kha zawh rawh .
55004006	Kei lam chu tu khawmah ap hen ka um liau asi le , ka suak tik a tlung rawh .
55004007	Zuamnâk ṭha chu ka ti thluh rawh ; ka tekzuamnâk chu ka zawh rawh le , lungnâk chu ka kil ving rawh asi ;
55004008	tuah lam chun repnâk lallukhuh chu ka rangah siah hen a um rawh ; chu chu Lalpa lâirêltu rep tak nih chun chu ni ah a hawng ka pêk lai . Ka sinah cho silo hen , a langhnâk awrhtu kip tla sinah khawm .
55004009	Rang tak hen ka sinah hawng ram rawh .
55004010	Dem nih chun tuliau laikulh hi a sunhsak ruangah hawng ka kaltâk le , Thesalonika khua ah a kal rawh . Kresken chu Galatia ram ah a kal rawh le , Tita chu Dalmatia ah a kal bâk .
55004011	Luk cho ka sinah a um rawh , Mark kha sâwm le , hawngpi rawh . Anih chu rianṭuanpi leikângah ka rangah a ṭhavak ruangah .
55004012	Tukika lam chu Ephesi khua ah ka fial rawh .
55004013	Na hawng tikah Troas khua mi Karpa sinah kawrdawhfual ka mâk mi kha , lasuibu tla hen hawng put le , savun lasui tak kha hawng put .
55004014	Alekzandar , dâr êr thiam mi kha , ka lakah thungâi a sual tâwn asi , Lalpa nih chun a thilti zia vima hen lehrûl a sam lai .
55004015	A lakah khan nang khawm a thiamthih rawh , kan thu thungâi a do fâk ruangah ,
55004016	ka mawh lo zia thu ka sim masa tan ah âukhawm nih an ka ṭangpi lo le , an ka thlawrhthlau ver lehlam asi . Mawh phurhtir hen um lah na seh .
55004017	Thâwngthâng Ṭha keimah ruangah simh chiau hen a um khonâk ding hen , Phundang tla zawng nih an theih khonâk ding hen , Lalpa nih chun a ka ṭanh le , a ka chaktir lehlam asi ; chun chakeibaknei kâ ah mi kha suah hen ka um rawh asi .
55004018	Lalpa nih chun sualnâk zawzawng lakah mi a ka suah lai le , a vân ram ah him tak hen hawng ka tlunh lai , amah chu zungzâl hen rokual hen um seh . Amen .
55004019	Priskili leh Akuila , Onesiphora dâwngsung zawzawng tla kha chibai hawng ka bûk piak .
55004020	Erasta chu Korin khua ah chun a um ko . Trophima lam chu Mileti khua ah damlo hen ka kaltâk rawh .
55004021	Busik lânah hawng kal rarâm rawh . Eubulas , Pudens , Linas leh Klaudia leh unau dang tla khawm nih chibai an bûk na .
55004022	Lalpa chu na thlarau sinah um seh . Pathian Zângfahnâk nan sinah um seh .
56001001	Pawl , Pathian to-aw , zungzâl nungnâk lungum hen , Pathian thîm mi tla lungnâk leikângah leh Pathian sunhsak leikâng thudik theihnâk leikângah , Jisu Krist mifial ber nih chun ,
56001002	chu zungzâl nungnâk chu Pathian âwkrâwl sim kho lo nih chun laikulh um lânah a tiamh le ,
56001003	sikhawmsele , amah tik takah chun a thu chu thuchah lakah a langhtir rawh , chu thuchah chu Pathian kan Ruangsuahtu thupêk hâwi vima hen kiltir ka si .
56001004	Tita , zatlâng lungnâk lakah ka fa tatak sinah : Pa Pathian leh Jisu Krist kan Ruangsuahtu sinah mi zângfahnâk leh remnâk na sinah um seh .
56001005	Hi ruangah hin Kret tikulh ah khan ka nan mâk asi , thu ruat mi mabân chu na ruat vima ding hen leh thu kan pêk mi hâwi hen khan khua kipah upa tla na ruat ding hen ,
56001006	âuzawng simsâwi kâi lo mi , nupi pakhat nei , fa tla Pathian thulung mi , nuamsabut leikângah simsâwi kâi lo mi , dân lo hâwi hen um lo mi an si ding asi .
56001007	Kawhmi hotu chu Pathian sum zauhkhenhtu asi ruangah simsâwi kawp lo mi asi ding asi : mi simhhar , thintâwi , zûrît mang , mi vuak mang , lêpnâk nâwmtâm lakah hamkah mi asi ding asi loh .
56001008	Mi lawmh dân thiam , ṭha leikâng duh mi , thinlung diktak , mirep , mi thenhlimh , sûm-nâwl kho mi asi ding asi .
56001009	Sîntirnâk diktak leikângah mi a fawrh khonâk ding hen leh êltu tla chu a mawhtir kho na nâk ding hen sîntirnâk hâwi vima hen thu zumhkai tleih thlir mi asi ber ding asi .
56001010	Dân lo hâwi a um mi , thu sim salam mi leh perpettu tla tamtak an um ruangah , Juda tla lakah mi an si dauh chem .
56001011	Chubang tla kâ chu huh piak na ding asi , lêpnâk nâwmtam duh ruangah thu sîntir lo ding mi sîntir hen , mi tla a dâwngsungkhur khur hen an râwk na tâwn .
56001012	Kret tikulh lakah mi , anmah lakah mi khuavâng pakhat ngelchel nih , " Kret tikulh ah mi tla chu mi âwkrâwl tla , ran rualo tla , mi zângzê awrṭawh an si kumza , " ti hen a sim kha .
56001013	Chu thu theihtir chu a dik asi . Churuang chun Juda tla thuanthu tla leh thudik hawitâk tâwntu tla thupêk chu sunhsak lo hen , lungnâk ah chun an dik khonâk ding hen fâk tak hen nun simh na rawh .
56001015	Mi thenhlimh tla rang chun zeizawng a thenhlimh tâwn ; sikhawmsele mi nâwmtâm leh lunglo tla rang chun zeikhawm thenhlimh mi a um tâwn loh , an thinlung leh an sia leh ṭha theihnâk rêng khawm a nâwm rawh .
56001016	" Pathian kan theih " ti hen , anna ṭang tâwn le , sikhawmsele fihnungkâi tla , ê-aw ngâilo tla , thil ṭha kip ti leikângah Pathian duhlo mi zât an si , an thilti hen an phehtâk tâwn .
56002001	Nang lam nih chun sîntirnâk dik tak hen â êp mi thu sim rawh .
56002002	Tarpa tla chu a sûm kho mi , zahkâi , thinlung rep tak , lungnâk leh zângfahnâk leh felfênâk ah dik tak um ding hen fawrh rawh .
56002003	Tarnu tla khawm nih Pathian thu chu an simsiat lonâk ding hen , nunau kum no dauh tla chu an pasal zângfah ding leh fa zângfah ding leh thinlung rep tak hen um ding leh thenhlimh tak a um ding leh , mah in ah rianṭuantu ah um ding leh , vêlnei hen um ding leh , mah pasal tla thu thu a um ding hen nun an simh na kho ding hen an umdân lak khawmah Pathian zah mi tla , phiartu tla leh zû duh mi tla silo hen , ṭhat leikângah sîntirtu si ding hen fawrh rawh .
56002006	Chu hâwi ber hen , tlangvâl tla chu sûm kho mi si ding hen fawrh rawh .
56002007	Khatlei kângah ṭângṭawm mi tla nih kan tlûnah thu ṭha lo rerêng sim ding a nei lo ruangah an ningzak khonâk ding hen , zeizawng ah thu ṭha ti ding leikângah muhtirtu ah a siam le , na sîntirnâk ah chun na dik zia tla , zah na kâi zia tla , na thusim dik zia tla , sâwi kho lo mi chu langhtir rawh .
56002009	To-aw tla nih chun Pathian kan Ruangsuahtu sîntirnâk thu an bawp khonâk ding hen , êl lo hen , fîr mang lo hen , zumhkâinâk thu zawzawng langhtir hen , an pu tla thu thu hen um ding hen leh zeizawng an lawmhkâng hen um ding hen fawrh rawh .
56002011	Mi zawzawng rangah Ruangsuahnâk ding hen Pathian nih a zângfahnâk a hawng langh rawh ruangah .
56002012	Lungumnâk lawmhkâi kan Pathian rokual tak Ruangsuahtu Jisu Krist rokualnâk langhnâk chu ngâk hen , Pathian sunhsak lonâk leh laikulh duhnâk tla bângtâk hen , tuliau laikulh ah a sûm hen leh rep tak hen leh Pathian sunhsak hen kan um ding asi ti hawng kan sîntir .
56002014	Anih nih chun buarnâk zawzawng ah hawng kan tlanh khonâk ding hen leh phun thîm bîk , thil ṭha ti hen semsêngâi , amah rangah a thenhlimhtir khonâk ding hen , kan ruangrûl ah â pêk kha .
56002015	Thu nei tak hen chubang thu chu sim hen fawrh le , nunsimh rawh . Âukhawm nih a nan zauhnawmh lah seh .
56003001	Lal tla leh thuneitu tla lakah a pêk ding tla , ê-aw ngâi ding tla , thu ṭha kip ti ding hen a tim ding leh âukhawm simsiat lo ding leh
56003002	ṭhatlo rawt lo ding leh mi zawzawng lakah dawnhkhonâk kip langhtir hen nun ṭha ding hen anmah tla theihtir nawlh rawh .
56003003	Kannih khawm a lânah a tak leh ê-aw ngâilo leh perpet mi leh , duhnâk leh lawmhnâk kip leikângah pial mi leh sual leh nahsuah mang hen um mi leh fihnungkâi leh a huat tawnh mi tla kan si ruangah .
56003004	Sikhawmsele , Pathian kan Ruangsuahtu vêlneih zia leh minung tlûnah a zângfah zia a hawng langh liauah khan ;
56003005	thil rep tak hen ti mi , kanmah ngelchel nih ti mi tla chu , chu ruang silo hen , siamtharnâk ṭâwlnâk leh Thlarau Thenhlimh siamthar nawlhnâk nih chun a zângfahnâk hâwi vima hen ruang hawng kan suah rawh .
56003006	Chu Thlarau Thenhlimh kan Ruangsuahtu Jisu Krist zârah chun fâk tak hen kan tlûnah a tawih kha .
56003007	Chuvachun , a zângfahnâk ah mawhtir lo si hen , zungzâl hen nungnâk lungumnâk hâwi vima hen rotingtu dingah siam hen kan um kho lai .
56003008	" Pathian lung rawh mi nih chun thil ṭha ti vima ding hen tum seh , " ti thu hi zumh a kâi asi , chu thu chu râlṭha tak hen na sim thlir ding hen ka nan duh asi . Chubang thu chu minung tla rangah a ṭha hen mang a tlâk asi .
56003009	Sikhawmsele deihnâk âtkâi tla , thlâktu tla thu zâwt tla , êlnâk tla , dân thu ruangah a sualnâk tla chu hertâk vima rawh ; chubang tla chu zeikhawm ṭhavak lo leh zeikhawm silo ruangah .
56003010	A dangtê hen lungnâk nei mi chu veikhat veinih nunsimh nûnlêm chun duh lah ;
56003011	chubang hâwi mi chu a pial hen a sual asi ti na theih , amah leh amah â mawhtir asi .
56003012	Artema mawh , Tukika mawh , na sinah ka hawng fial tik chun Nikopoli khua ah ka sinah hawng kal râm rawh , chunah chun busik ah um ka tum ruangah .
56003013	Zena , dân theihtu leh Apolo nih chun zeikhawm an samphâng lonâk ding hen an khualtlawngnâk ah chun semsêngâi tak hen bawmh na rawh .
56003014	Kan mi tla khawm nih chun rah lo hen an um lonâk ding hen samphângnâk herh rang dingah chun thil ṭha ti vima a sîn na seh .
56003015	Ka sinah um zawzawng tla nih hin chibai a nan bûk ; lungnâk ah hawng kan zângfahtu tla kha chibai hawng ka bûk piak . Nan ektê sinah Pathian zângfahnâk um seh .
57001001	Pawl , Jisu Krist ah rêngtlâ leh kan unaupa Timothe nih chun : Kan duhtak leh kan rianṭuanpi hâwi Philemon sinah leh kan farnu Aphia sinah leh kan kawrsen hâwipa Arkipa sinah leh ,
57001002	na in ah kawhmi anna pûm mi tla sinah khawm :
57001003	Pathian kan Pa leh Lalpa Jisu Krist sinah mi zângfahnâk leh remnâk nan sinah um seh .
57001004	Lalpa Jisu leikângah leh mi thenhlimh zawzawng leikângah dâwtnâk leh lungnâk na nei mi chu ka theih tâwn le , ka thlachamnâk tla ah chun na min ka lam kumza , ka Pathian sinah lâwmthu ka sim tâwn .
57001006	Ka thlachamnak chu , lungtu kan sinâk ah hin Krist hen kanna tlâinâk nunchan , malsâwmnâk kip theihnâk thûk dauh kan nei mi hawng suah ding hen asi .
57001007	Unaupa , nangmah zârah mi thenhlimh tla thinlung a hawng thawk ruangah na dâwtnâk ah chun ka lâwm hen thungâi ka lungngam asi .
57001008	Churuangah a dawh tâwk ding chu ti ding hen thu a nan pêk ding Krist lakah chun ngamh ngâi khawmsele ,
57001009	dâwtnâk ruangah , Pawl tarpa ka si le , tuah Jisu Krist ruangah rêngtlâ khawm ka hawng si ; a ngiar hen ka nan ngiar lehlam .
57001010	Ka fa Onesimus rêngkhimh bû hen ka ring mi rangah hin na sinah ka ngiar piak asi .
57001011	Anih chu a lânah khan na rangah a ṭhavak lo le , tuah lam chun kei leh nang rangah a ṭhavak rawh .
57001012	Amah ngelchel ka thinlung tak hi , na sinah ka hawng kîrtir nawlh rawh asi .
57001013	Anih chu Thâwngthâng Ṭha ruangah rêng ka khimhnâk ah hin nangmah ruangrûl ah a ka bulsân khonâk ding hen ka sinah umtir kumza ka duh thlo asi .
57001014	Sikhawmsele , hawng ka zângfah êu ka nan ti mi hâwi silo hen , nangmah thu thu hâwi asi kho dauhnâk ding hen , na thu lo hen zeikhawm ti ka duh lo .
57001015	Sâwtlotê nanna ṭhen mi hi kumleza hen amah na ting pawtnâk khawm asi lai dahmawh .
57001016	Sikhawmsele , to-aw hâwi silo rawh hen , to-aw ngâk a ṭha , Krist ah unau duhtak hâwi hen ngaih le ; Lalpa lakah chun sal leh unau kan sinâk chu kei sin ngâk chun nang sinah asi dauh .
57001017	Chuvachun , hâwi ah na ka ruat chun keimah hâwi hen amah hi hawng lawmh rawh .
57001018	Chun , na lakah thil zeital a sual hen mawh na thil zeimawh â bat chun keimah bat ah ruat rawh .
57001019	Kei , Pawl nih , keimah kut ngelchel hen ka rîn hi , keimah nih ka rulh piak lai ; ka lakah nangmah ngelchel khawm na bat ber zia an simh mi lam chu ka si loh .
57001020	Asi , unaupa nangmah ruangah Lalpa lakah chun lâwmnâk na ka neitir le , Krist lakah chun ka thinlung thawktir rawh .
57001021	Ka sim mi ngâk a fâk dauh hen na ti lai ti ka theih ruangah rem na ti lai ti ruat hen na sinah ka hawng rîn asi hi .
57001022	Zeikhawm si sele chu lâwng silo hen tlungnâk ding hawng ka timhtuah piak rawh . Nan thlachamnâk tla ruangah nan sinah pêk ka si awt ti ka lung .
57001023	Epaphra Jisu Krist ah ka rêngtlâpi mi nih hin chibai a nan bûk .
57001024	Ka rianṭuanpi Mark leh Aristarka leh Dema leh Luk khawm nih chu hâwi ber hen chibai an bûk .
57001025	Kan Lalpa Jisu Krist zângfahnâk nan ektê sinah um seh .
58001001	A lânah Pathian nih kan thlâktu tla sinah vei tamtak leh kâng tamtak hen khuavâng tla mang hen thu a sim le ,
58001002	sikhawmsele ni dawngh lei tla ah chun a Fapa mang hen kan sinah thu a sim . Chu a Fapa chu zeizawng ah rotingtu ah a siam ; chu nih chun laikulh khawm hi a siam .
58001003	Amah chu Pathian rokualnâk hen a chêu le , amah chu Pathian tak banghnâk neitu asi , a thiltikhonâk hen laikulh chu dirh asi . Minung tla sual a thenhlimhhir nûnah Chungnungchem Thiltikhonâk Pathian vawrhlei ah vân ah a to rawh .
58001004	Pathian nih a min khawm anmah tla ngâk hen rokual dauhnâk a pêk hâwi hen Fapa chu vânmifial tla ngâk hen rokual dauh hen a siam .
58001005	Vânmifial tla lakah âu sinah me hi bang thu hi a sim dah tâwn : " Nang lam chu ka Fapa na si , tusûn hin kei na Pa ka si , ' ti mi leh , " Kei a Pa ka si lai le , anih chu ka Fapa asi lai , " ti hi .
58001006	Chun , Pathian nih a Fa tîr chu laikulh ah a hawng fial liauah , a sin khawmah , " Pathian vânmifial tla zawzawng nih amah chu sawnh seh , " a ti .
58001007	Chun , vânmifial tla leikâng thu ah chun hi hi a sim asi : " Pathian nih a vânmifial tla chu thil ah a changtir na , a rianṭuantu tla khawm meialh ah a changtir na tâwn . "
58001008	Fapa leikâng thu ah lam chun Pathian nih , " Aw Pathian , na laltophah chu zungzâl hen a um ding hen asi , diknâk hen na ram tlûnah lâi na rêl .
58001009	Diknâk chu na duh le , diklonâk chu na hua . Churuangah Pathian , na Pathian nih chun , Na hâwi tla ngâk hen chawnglawmhnâk rokual dauh a nan pêk , " ti hen a sim .
58001010	" Nang , Lalpa , a tîrah tual na siam le , vân tla khawm nangmah kut hen na siam .
58001011	Chubang tla chu an vei teh lai le , nang lam chu um kumza ding na si , chun , chubang tla chu nipuan hâwi hen a li teh lai .
58001012	Kawrdawh hâwi hen na thlep lai le , nipuan hâwi hen na dangtir lai . Nang lam chu na mun kumza , na san khawm a dawng lai loh , " a ti .
58001013	Sikhawmsele , vânmifial tla lakah âu leikâng thu me hi hi a sim dah tâwn : " Na mêlma tla na kezaphah tangah ka siah lân lo chu ka vawrhlei ah to rawh , " ti hen .
58001014	Vânmifial tla chu zei an si ne ? Annih tla chu Thlarau ver Pathian rianṭuantu , ruangsuahnâk tawngtu ding mi tla sinah ṭangpi ding hen fial an si .
58002001	Churuangah , nâ hen kan theih mi tla kha semsêngâi tak hen kan sunhsak khun ding asi , chu lo chun kan vei sual lebang lai .
58002002	Vânmifial tla mang hen thu sim kha a dik asi ti a zauhtir asi , chun âuzawng chu chu zûllotu mawh zâwtlotu chu rêpnâk a tawng ding hâwi hen a tawng vima tâwn .
58002003	Chu tluk rak ruangsuahnâk rokual chu siarlo sele zeitin kan âwl kho zia lai ? Chu ruangsuahnâk thu chu a tîrah amah Lalpa nih a phuang rawh le , a theihtu tla nih chun a dik asi ti hawng kan langhtir piak asi .
58002004	Pathian khawm nih singsiahnâk tla leh thilchê tla leh thiltikhonâk zeizawng theihpi na hen , amah duhzia hen Thlarau Thenhlimh thilpêk tla chu a ṭhen tâwn .
58002005	Laikulh a hawng um ding mi a thâwngthâng kan sim mi chu : Pathian nih vânmifial tla tangah chun a siah lo .
58002006	Pathian lasui thu zeimaw nâk ah hi bang thu hi sim asi lehlam : " Aw Pathian , minung hi zei me asi , na theihkumza tâwn le ? Minung salam hi zei me asi na veh nget tâwn le ?
58002007	Anih chu vânmifial tla ngâk hen nâu dauh hen na siam rih le , rokualnâk leh chawnglawmhnâk na pêk .
58002008	Na thilsiam zawzawng tlûnah hotu ah na siam , " ti hen . Chu chu Pathian nih " thil zeizawng tlûnah hotu ah a siam , " tinâk asi , hi nih hin zeizawng a uap sih ver asi . Sikhawmsele , tuah thil zeizawng tlûnah minung nih lâi a rêl mi lam chu kan muh lo rih .
58002009	Sikhawmsele , Jisu , vânmifial tla ngâk hen niam dauh rih hen siam mi chu , thihnâk tuar ruangah rokualnâk leh chawnglawmhnâk khuhtir hen kan muh rawh asi . Pathian zângfahnâk zârah mi zawzawng rangah thih piak na ding hen .
58002010	Pathian thil zeizawng siamtu leh kiltu nih chun fa tamtak a rokualnâk ting ding hen a hawng put kim na ding hen a tuarnâk ruangah Jisu siam rangtling chu a dik asi . Jisu chu ruangsuahnâk ding hen anmah tla rui natu pakhat asi ruangah .
58002011	Thenhlimhtirtu leh thenhlimhtir mi tla chu an ektê hen Pa Pakhat ah suak an si ruangah Jisu nih chun annih tla chu unau tla ti a ningzak loh .
58002012	" Ka unau tla sinah thu ka sim lai le , anna pûm mi tla nâwng ah chun la hen ka nan sawr lai , " ti hen a sim hâwi hen .
58002013	Chun , " Pathian lakah ka lungnâk ka ngauh lai , " a ti nawlh . Chun , " Hinah kei leh Pathian nih a ka pêk mi ngâksia tla hi , " a ti nawlh fâwn .
58002014	Chun , ngâksia tla hi taksa leh thisen nei mi tla an si ruangah Jisu ngelchel khawm anmah hâwi minung taksa put asi bâk . A thihnâk ruangah
58002015	thihnâk tlûnah thuneitu Diabol chu a veih khonâk ding leh thih ṭih ruangah dam sungah sal si mi tla chu a suah kho na nâk ding hen .
58002016	A ṭangpi na mi chu vânmifial an silo le , " Abraham thlâk tla an si , a ṭangpi na tâwn mi chu , " ti hen Pathian lasui thu nih a sim mi hâwi hen khan .
58002017	Chun , mi tla rangah thutluangvawrnâk siam ding hen Pathian lei thu tla lakah bâwlpu lalchem siherhnâk nei kho mi leh zumhkâi tak asi khonâk ding hen zeizawng ah a unau tla hâwi hen a hawng um mi chu a rangah a herh rerêng asi .
58002018	Amah tak nih lêmnâk tawng hen a tuar rawh ruangah lêmnâk an tawng mi tla chu a ṭangpi na kho asi .
58003001	Pathian kawh bîk mi , Kristian ka unau tla Bâwlpu Lalchem si ding hen Pathian nih a fial mi , kan zumh mi Jisu chu zauhnik u !
58003002	Pathian in ah Mosi chu a rianṭuan ah zumh a kâi hâwi hen , Jisu chu a ruattu Pathian rianṭuan ah zumh a kâi asi .
58003003	In saktu chu in ngâk hen zah a kâi dauh hâwi hen Jisu chu Mosi ngâk hen a rokual dauh asi .
58003004	In kip hi dirhtu an nei chiau le , zeizawng dirhtu lam chu Pathian asi .
58003005	Pathian in ah Mosi chu to-aw hâwi hen zumh a kâi le , Pathian nih mâilei ah a sim ding mi thil tla thusimtu asi .
58003006	Krist chu Pathian in ah thuneitu fapa asi hâwi hen zumh a kâi asi , kan lungum mi lakah kan râlṭhatnâk leh kan lungnâk bir tak hen kan tleih thlir chun Pathian in kan si .
58003007	Chun , Thlarau Thenhlimh nih , " Tusûn hin a aw-hâu nan theih chun ,
58003008	ramkaro ah Pathian lakah nan hel le , nan nik chiam hâwi hen khan nan thinlung changtir lah u .
58003009	Chunah chun Thlâktu tla nih , kum sâwmli sung ka thilti muh ko hen , an ka lêm le , an ka nik , " Pathian nih a ti .
58003010	Churuangah , chu minung tla tlûnah ka rothawk rawh , zumh an kâi lo kumza le , ka thupêk tla khawm an êl .
58003011	Churawhchun ka rothawk le , thu ka tiamh na ; ' Dinhnâk ka pêk na mi ram ah an lût rîlmâl lai loh , ' " ti hen .
58003012	Unau tla , a thiamthih u , chu lo chun Pathian nung chu bângtâk ding hen nan lakah âu sungah mawh lunglonâk thinlung sual a hawng um lebang lai .
58003013	Pathian lasui thu nih , ' Tusûn an ti sung hin , nisiar hen a fawrh tawnh u . Chu lo chun , nan lakah mi âumawh sual perpetnâk ah lungkhungtir hen nan um sual lebang lai , ti hen kan sinah a mang asi .
58003014	A bul ah lungnâk kan nei mi kha a dawngh tiang hen tleih thlirtu kan si chun Krist tingpitu tla kan hawng si .
58003015	Pathian lasui thu nih , " Tusûn ah a aw-hâu nan theih chun Pathian lakah an hel liau mi hâwi khan , nan thinlung khauhtir lah u , ti hen a sim .
58003016	Asi chun , âu tla nih me Pathian aw-hâu theih ko na hen a lakah heltu tla kha ? Aigupta ram thawk hen Mosi nih a suakpi na mi zawzawng kha an silo mazei ?
58003017	Chun , âu tlûnah me kum sâwmli sung a lungsilo mi kha ? Mi zapi thilsual titu an ruak ramkaro ah a ril phut mi tla tlûnah khan asi lo mazei ?
58003018	Chun , ê-aw ngâilo tla sinah cho lo chun âu sinah me a dinhnâk ah lût lo ding hen siatsirh hen Pathian nih a tiamh ?
58003019	Chum , lunglonâk ruangah an lût kho lo rawh asi ti kan theih .
58004001	Churuangah , kan ṭih ding asi , chu lo chun Pathian dinhnâk ah lûtnâk ding thutiam um ko hen , nan lakah âumawh a dinhnâk ah lût kho lo hen nan um lebang lai .
58004002	Thâwngthâng Ṭha an sinah sim asi hâwi hen kan sin khawmah sim asi . Sikhawmsele , an thu theih nih chun anmah tla a ṭhatvaktir lêm lo , an thu theih chu an lung tak lo ruangah .
58004003	Kannih lung rawh mi tla hi chu lût hen Pathian sinah kanna dîn asi . " Ka thinthawk le , ka siatsirh hâwi khan ka sinah lût hen anna dîn lai lo , " a ti hâwi khan . Laikulh siam tîr thawk hen a rian tla chu ṭuan thluh rawh khawmsele ti thu hi a sim asi .
58004004	Ni sarih ni thu hi Pathian lasui thu nih zei mun ah mawh a sim asi : " A ni sarih ni ah chun Pathian nih a rianṭuan zawzawng a dinhtâk rawh , " ti hen .
58004005	Chun , hi thu ber hi , " Ka dinhnâk ah chun an lût lai loh , " a ti nawlh .
58004006	Chun , zeimaw mi chu Pathian sinah dinhnâk ah lût ding mi an um . Thâwngthâng Ṭha thusim theih masatu tla chu an lung lo ruangah Pathian sinah lût hen anna dîn lo .
58004007	Kum tamtak nûnah David lakah a sim mi " Tusûn , " ti hen ni dang a ruat nawlh asi . Pathian lasui thu nih , " Tusûn hin a-aw nan theih chun , nan thinlung changtir lah u , " ti hen .
58004008	Josua nih chun annih tla chu Pathian dinhnâk ah a kalpi na rawh asi , chun Pathian nih chu nûnah chun ni dang thu a sim lai lo rawh .
58004009	Chun , Pathian mi tla rangah chun ni sarih ni Pathian dinhnâk hâwi kha dinhnâk a um nget rih .
58004010	Âuzawng lût hen Pathian sinah â dîn mi chu Pathian nih a rianṭuan a dinhtâk hâwi hen a rianṭuan a dinhtâk .
58004011	Kan lakah âukhawm ê-aw ngâilo ruangah an lût kho lo phah mi hâwi kan si lonâk ding hen Pathian sinah lût leh a dîn ding hen kan chelh ri kan suah lai .
58004012	Pathian thu hi a nung le , thil a ti kho le , nâmsâu hâr nih nei um mi ngâk hen a hâr dauh le , nungnâk leh thlarau liahchân leh thlik phel dip rê hen a tuk kho le , thinlung ah dawn mi leh tum mi tla lakah thu a nei chawlh kho asi .
58004013	Thilsiam Pathian mitmuh ah a lang lo mi rerêng a um loh . A thilsiam zawzawng chu a mitmuh ah langh leh pho hen a um . Kanmah ngelchel nih kan thilti zia kan phuang ngelchel ding mi chu amah sinah asi .
58004014	Chun , vân ah kal rawh hen , bâwlpu lalchem rokual Jisu Pathian Fapa chu kan nei ruangah kan thu lung hi kan pawm thlir lai .
58004015	Bâwlpu lalchem kan chak lo zia hawng kan theihpi phanh lo mi neitu kan si lo , kanmah hâwi hen thu zeizawng ah lêmnâk tawng rawh mi , sual lam chu sual lo mi , neitu kan si dauh .
58004016	Chun , khuaruatnâk kan tawng khonâk ding leh bawmh kan herh tikah ṭangpinâk leh zângfahnâk kan tawng khonâk ding hen zângfahnâk laltophah chu râlṭha tak hen kan naih lai .
58005001	Bâwlpu lalchem vial chu mi zapi tla lakah mi thîm an si , chun an ruangrûl ah Pathian sawnh ding hen ruat asi . Anih nih chun sual tla rangah thilpêk tla leh bâwlnâk tla a ap tâwn .
58005002	Amah khawm zeizawng ah mi chak lo asi ruangah zeikhawm theihlo tla leh mi diklo tla sinah â dawnhkho tâwn asi .
58005003	Chun , chubang ruangah chun mi rangah a ap piak na hâwi hen mah rang khawmah sual tla ruangah ap bâk lo kho asi loh .
58005004	Chun , âukhawm nih chu chawnglawmhnâk chu mah lakah anna ngaih loh , Aron hâwi hen Pathian kawh mi an si lêm lo chun .
58005005	Chu hâwi ber hen , Krist khawm chu bâwlpu Lalchem ah siam ding hen mah â rokualtir loh . Chu ngâk chun Pathian nih , " Nang lam chu ka Fapa na si , tusûn hin na Pa ka si , " a ti .
58005006	" Nang lam chu Melkizedek umdân hâwi hen , Zungzâl bâwlpu na si lai , " ti hen , mun dangah a sim hâwi ber khan .
58005007	Jisu chu tual ah a um liau tla ah khan thihnâk lakah amah sansuah khotu Pathian sinah fâk tak hen âu leh mitthli tlâ rê bû hen thlachamnâk leh ngiarnâk tla a ap le , nâu tak hen â pêknâk ruangah Pathian nih a ngâi piak .
58005008	Pathian Fapa si menza khawmsele a thil tuar tla lakah ê-aw ngâi â sîn .
58005009	Chun , rangtling tak hen siam a hawng si rawh chun ê-aw ngâitu zawzawng rangah zungzâl ruangsuahnâk phûrpi a hawng si rawh .
58005010	Chun , Melkizedek hâwitê hen bâwlpu lalchem si ding hen Pathian nih a phuang .
58005011	Chu thâwngthâng lakah chun thu tamtak sim ding kan nei , nan theih lo tuktarâi ruangah nan sinah simhfiang a har asi .
58005012	A tik thu ruat hen sîntirtu si rawh ding hen nan a dawh le , Pathian thu phûr dawmhtîrnâk sîntir nan herh nget rih . Buh rum silo hen nûk din herh nget mi hâwi nan si rih .
58005013	Nûk hâng rinh mi vial chu a dik leh diklo mi an theih lo , fasêm an si ruangah .
58005014	Buh rum lam chu upa sia leh ṭha theih ding hen ei â zawngh mi rangah asi .
58006001	Krist thu dawmhtîrnâk sim lo rawh hen , upat lei kan fûk lai rawh , rianṭuannâk mangtlâklo tla leh Pathian leikângah lungnâk tla ,
58006002	baptisma tla leh kut ngauh leh mithi thawknawlhnâk leh zungzâl lâirêlnâk leikâng sîntirnâk tla lungphûm chu phûm nawlh lo rawh hen .
58006003	Pathian nih rem a ti chun chu chu ka ti ngelchel lai . Mâilei kan fûk lai !
58006004	Chun , âuzawng a tlû rawh mi tla chu rim nawlh ding hen zeitin kîrtir nawlh kho an si lai ? Veikhat chu thinlung fiangtir hen an um rawh . Chun , van thilpêk tem rawh hen Thlarau Thenhlimh vauh mi anna ting .
58006005	Pathian thu chu a ṭha ti theihfiang hen thiltikhonâk tik a um ding mi tla an theih ,
58006006	chun chu nûnah chun an tlû rawh ! Chubang hâwi mi tla chu rim nawlh ding hen kîrtir nawlh kho an si loh , Pathian Fapa chu Kraws ah khenhbêk nawlh leh zatlâng lakah an mualphoh ruangah .
58006007	Tual nih a tlûnah ruahtî a tlâ tâwn mi chu a dâwp tikah ṭuantu tla rangah thlâi herh tak a suah piak tâwn , chu chu Pathian nih mal a sâwm mi asi .
58006008	Sikhawmsele , ling tla leh bua tla a suah chun zeirang khawmah a tlâktlâi loh , Pathian siatbarh ṭihnungkâi nâk ah a um le , chun mei hen duah asi lai .
58006009	Sikhawmsele , unau tla , hi hâwi hen sim menza khawmsele , nannih lam chu kan theihfiang na . Na ruangsuahnâk lakah mi malsâwmnâk ṭha dauh tla nanna ting ti kan theih asi .
58006010	Tuah nan ti liau hâwi hen , Kristian unau tla sinah Pathian min hen dâwtnâk ruangah nan ti mi leh nan ṭangpi na nâk tla chu philh ding hen Pathian chu mi replo asi loh .
58006011	Sikhawmsele , a dawngh tiang hen lungumnâk rangtling tawng ding hen nan taimâk chuh dân hâwi khan taimâk suah chiau ule , thungâi ka nan duh na .
58006012	Nanna dâithlanh ding ka nan duh na loh , a lung mi tla leh felfê mi tla leh Pathian thutiam anna ting rawh mi tla hâwi hen nan um ding hen ka nan duh dauh na .
58006013	Pathian nih Abraham sinah thu a tiamh liau khan ti ngelchel ding hen siatsirh hen thu a tiamh . Amah ngâk hen rokual dauh a um lo ruangah thu a tiamh liauah amah min sâl hen siat a sirh .
58006014	" Mal ka nan sâwm ngelchel lai le , na thlâk tla ka pungtir lai , " ti hen a tiamh rawh .
58006015	Chun , felfê tak hen a tuar ver nûnah thutiam chu Abraham nih a tawng taktê .
58006016	Minung nih siat anna sirh chun anmah ngâk hen rokual dauh mi sâl hen siat anna sirh tâwn asi ; anna êlnâk kip khawmah birhtirnâk ding hen siatsirh hi thu dawnghnâk asi tâwn .
58006017	Chun , Pathian nih a thutiam rotingtu ding tla sinah chun a thiltum a dangtir kho lo zia theihtir khun duh hen siatsirh hen a birhtir .
58006018	Thil panih a um : Pathian a âwkrâwl kho lo mi leh thlakthleng kho lo mi chu , Kannih a sinah himnâk tawngtu tla hi kan mâilei ah lungumnâk chu bir tak tleih thlir ding hen fâk tak hen fawrh kan si .
58006019	Kan , thinlung tla rangah thir cha-âi hâwi hen hi lungumnâk hi kan nei , chu chu himnâk leh diknâk asi , chun vân Pathian Biakin puanzar pîn leiah mun thenhlimh sung khet ah a lût .
58006020	Chunah chun Jisu chu Melkizedek hâwi hen , zungzâl bâwlpu lalchem si rawh hen , kan ruangrûl ah mâitâwntu ah a lût rawh .
58007001	Hi Melkizedek hi Salem lalchem asi le , Chungnungchem Pathian bâwlpu asi . Abraham chu râltuknâk ah lalchem tla thah hen a hawng kîr nawlh liauah Melkizedek nih a dawng le , mal a sâwm .
58007002	Abraham nih thil zeizawng parâ lû ah pakhat a pêk . ( Melkizedek min umzia pakhatnâk chu " Repnâk Lalchem , " tinâk asi . Chun , a min umzia panihnâk ah chun , Salem lalchem asi ruangah , " Remnâk Lalchem " tinâk khawm asi . )
58007003	Melkizedek chu a pa khawm , a nu khawm , a thlâktu tla âukhawm , a suaknâk khawm , a thihnâk thu rerêng khawm rîn asi loh . Anih chu Pathian Fapa hâwi asi . Zungzâl hen bâwlpu asi kumza .
58007004	Churuangah , a rokual zia chu ruat nik u ! Chun , chi thlâktu Abraham nih râltuknâk ah a lâk mi thil zawzawng parâ lû ah pakhat Melkizedek rangah a pêk .
58007005	Levi thlâk tla lakah bâwlpu rian tingtu zawng nih Dân hâwi hen Israel mi zapi lakah parâ lû ah pakhat lâk ding thu an tawng , chu chu anmah unau tla lakah asi , chu tla chu Abraham thlâk tla sin khawmah asi .
58007006	Melkizedek chu Levi chi thlâk silah khawmsele Abraham lakah parâ lû ah pakhat a lâk le , Pathian thutiam tla tingtu chu mal a sâwm rawh .
58007007	Thungâi tak chun malsâwmtu chu mal a sâwm mi ngâk hen a rokual dauh asi .
58007008	Bâwlpu tla leikâng thu lam chu a thi kho mi minung tla nih an lâk le , sikhawmsele Melkizedek lam chu Pathian lasui thu nih a sim hâwi hen a nung kumza mi nih parâ lû ah pakhat a lâk asi .
58007009	Chun , Abraham nih parâ lû ah pakhat a pêk liauah Levi parâ lû ah pakhat lâk tâwntu khawm nih a pêk bâk ti kho asi .
58007010	Levi chu a suak pal lo rih ruangah Melkizedek nih a dawng liauah anih chu a thlâktu Abraham nih thlâk ding hen a um ving rawh ti kho asi .
58007011	Levi thlâk lakah bâwlpu sinâk dân hawi hen , Dân chu Israel mi zapi sinah pêk asi . Chun , tuah Levi thlâk bâwlpu tla rianṭuan chu rangtling mi si sele , Aron bâwlpu sinâk dân hâwi silo hen , Melkizedek bâwlpu sinâk dân hâwi hen bâwlpu dang hawng um ding zeikhawm a herh lai loh .
58007012	Bâwlpu sinâk chu a hawng a dang rawh ruangah dân thu chu dangtir bâk a herh rerêng asi .
58007013	Chun , kan Lalpa , a thu an sim tâwn mi kha , phun dang mi asi ; chun chu phun lakah mi âukhawm mâichâm ah an ṭuan dah loh .
58007014	Kan Lalpa chu Juda phun lakah a hawng suak ti fiang tak hen a lang ; hi phun hen anna tlâinâk , bâwlpu leikâng thu ah , Mosi nih zei thu khawm a sim lo .
58007015	Chun Melkizedek hâwi hen bâwlpu dang , thupêk dân hawi hen siam si lo mi ,
58007016	nungnâk thiltikhonâk dawngh neilo hâwi hen siam si dauh mi a hawng um awt chun kan thusim kha thungâi hen a fiang khun lai .
58007017	" Nang lam chu Melkizedek hâwi hen zungzâl bâwlpu na si lai , " ti Pathian lasui thu nih a sim ruangah .
58007018	A chak lo leh a ṭhatvak lonâk ruangah thupêk li chu lawnh asi .
58007019	Dân thu nih chun zeikhawm a rangtlingtir lo dangâiah . Lungumnâk ṭha dauh , Pathian kan naih tâwnnâk hi lûtpi hen a hawng um sek lehlam .
58007020	Chun , Pathian siatsirhnâk khawm a um . Midang tla bâwlpu an si liauah siatsirhnâk zeikhawm a um lo .
58007021	Sikhawmsele , siatsirhnâk leikâng thu ah a sinah , " Lalpa nih siat a sirh le , a thinlung a lêt lai loh : Zungzâl bâwlpu na si lai , " a ti liau khan Jisu chu bâwlpu asi rawh .
58007022	Chu hâwi ber a dang dauh hen Jisu chu thudântuk ṭha dauh birhtirtu a hawng si rawh .
58007023	Chun chu lakah chun anna dangnâk a um : bâwlpu tamtak an um le , an rianṭuan an zulhpeh kho lo ; a san chu thihnâk ruangah asi .
58007024	Jisu lam chu zungzâl um kumza mi asi le , a bâwlpu sinâk chu midang sinah pêk kho asi lo .
58007025	Chun , amah lakah Pathian sinah hawng kal mi tla chu a dawngh tiang hen ruang a suah kho asi , anmah tla rangah thlacham piak hen zungzâl hen a nung kumza ruangah .
58007026	Churuangah , Jisu kan pawiherh tla pêktu Bâwlpu Lalchem asi . Anih chu a thenhlimh asi amah lakah sualnâk leh mawhnâk a nei lo , misual tla lakah thawk hen â thlei le , vân tlûnlei ah lâk hen a um .
58007027	Anih chu bâwlpu lalchem dang tla hâwi hen mah sual leh zapi tla sualnâk ruangah bâwlnâk nisiar ap a herh lo . Amah â pêk liau khan mi zawzawng rangah bâwlnâk veikhat ah a lîm rawh ruangah .
58007028	Mosi dân nih chun bâwlpu lalchem si ding hen mi rangtlinglo tla a ruat le , Pathian lam nih chun dân nûnah a hawng kal mi , zungzâl rangtling hen siam mi Fapa chu a ruat asi .
58008001	Chun , kan thusim tla lakah hin a pawiherh chem mi chu hi hi asi :
58008002	Chu hawi bâwlpu lalchem , vân ah khin rokual chem mi laltophah vawrhlei ah to mi , mun thenhlimh chem leh sawnhnâk puanin tatak , minung siam silo mi , Lalpa sak mi lakah rianṭuantu kan nei ti hi .
58008003	Bâwlpu lalchem vial chu thilpêk leh bâwlnâk tla Pathian sinah ap ding hen ruat an si le , chun kan bâwlpu lalchem khawm nih hin zeimawh tal ap ding nei a herh asi .
58008004	Juda dân hâwi vima hen thilpêk aptu tla bâwlpu an hawng um masa ruangah tual ah hin hawng um sele chu bâwlpu asi lai loh .
58008005	Chubang tla nih chun vân thil tla a telê leh a thlapelê rian an ṭuan tâwn le , Mosi nih sawnhnâk puanin a sak awt liauah Pathian simh asi hâwi khan : " Tlâng ah zûnzauh ding mi a nan zauhtir hâwi khan zeizawng siam ding hen a thiamthih rawh , " a ti kha .
58008006	Tuah lam chun thudântuk ṭha dauh thulanhtu asi hâwi vima hen rianṭuannâk ṭha dauh a hawng a ting rawh ; chu thudântuk chu thutiam ṭha dauh lakah a birhtir asi .
58008007	Chu thudântuk masa chu sâwinâk um lo si sele panihnâk hi Pathian nih a ruat lo ding mi .
58008008	Anmah tla sâwi hen hi bang hi a sim ruangah , " Ni tla a hawng tlung awt rawh Lalpa nih a ti , chubang ni tla lakah chun Israel dâwngsung tla leh Juda dâwngsung tla sinah chun thudântuk thar ka siam lai .
58008009	Kut hen Aigupta ram thawk hen ka suakpi na liauah an thlâktu tla sinah thudântuk ka siam mi hâwi khan asi lai lo rawh ; an sinah thudân ka tuk mi lakah zumh an kâi lo ruangah . anmah tla chu ngaihlo lêm ka thlâk na , Lalpa nih a ti .
58008010	Chubang tla nûnah chun Israel dâwngsung tla sinah thudântuk ka siam ding mi chu hi bang hi asi , Lalpa nih a ti . Hi nûn chun an thinlung ah ka thupêk tla ka siah lai le , an thinlung ah ka rîn ber lai le , chun , kei an Pathian ka si lai le , annih chu ka mi tla an si lai .
58008011	A mêchem thawk hen a lianchem tiang hen an hawng ka theih ver awt rawh ruangah ; mah ram ah mi leh mah khua ah mi nih Lalpa chu theih u , ti hen simh an herh lai lo rawh .
58008012	An buarnâk tla lakah khua ka ruat lai le , an sual tla khawm ka theih kumza lai lo rawh , " a ti .
58008013	Thudântuk thar ti hen a sim ruang khan , a masa mi chu a li rawh asi . Chun , a hawng li rawh mi vial chu a vei awt vima asi .
58009001	Chun , thudântuk masa khawm nih khan Pathian sawnh dân tla leh laikulh ah sawnhnâk mun thenhlimh chu a nei .
58009002	Sawnhnâk puanin an siam le , tawngtîr chem chu meichêu siahnâk , dawhkân tla , sang siahnâk tla asi , chu chu mun thenhlimh an ti .
58009003	Chun puanzâr panihnâk pîn leiah chun sawnhnâk puanin Mun Thenhlimh Chem an ti mi chu a um .
58009004	Chu lakah chun ngûn mâichâm rimthâw duahnâk leh thudântuk bâwm , ngûn hen luanh mi chu a um , chu thudântuk bâwm sungah chun manna ngûn bêl , Aron ṭhianṭhunh chawrh mi , thudântuk lungtlêp tla panih dân thu rînnâk a um .
58009005	A tlûnlei ah tlûnlei Pathian umnâk zauhtirnâk khuaruatnâk tophah sual ngaihdamnâk mun chu cherub nih a tlûnlei ah an thlâ an zarh . Sikhawmsele , tu lam chun zeizawng kim hen kan sim kho lai lo rih .
58009006	Chun , chubang thu tla chu siam a hawng si nûnah chun bâwlpu tla chu Pathian rianṭuan hen sawnhnâk puanin tawngtîr ah an lût kumza tâwn ;
58009007	puanzâr panihnâk ah lam chun bâwlpu lalchem cho kum siar hen veikhat , thisen put hen a lût tâwn , chu chu mah rangah leh misual dang tla rangah a ap tâwn .
58009008	Thlarau Thenhlimh nih hi hi a theihtir le , sawnhnâk puanin tawngtir mi a um kar vial chu Mun Thenhlimh Chem ah lûtnâk lampi chu a lang lo rih , ti hi .
58009009	Chu chu tuliau hun zauhtirnâk asi . Chu hâwi vima hen , thilpêk leh bâwlnâk tla khawm an ap tâwn , chubang tla nih chun sia leh ṭha theihnâk leikângah chun a sawnhtu chu a rangtlingtir kho loh .
58009010	Chubang chu ei ding tla , din ding tla , ṭâwl ding dang dang hen Pathian nih thil zeizawng a siam nawlh lân karah lênglei dân rang cho ah mang an si .
58009011	Sikhawmsele , Krist chu thil ṭha a um rawh mi tla lakah Bâwlpu Lalchem hâwi hen a hawng kal asi . A tuarnâk puanin chu a rokual hen a rangtling asi ( kut hen sak mi asi loh , chu chu hi laikulh siam mi lakah mi asi loh tinâk asi ) ,
58009012	rokual leh rangtling dauh pal hen Mun Thenhlimh Chem ah mi zawzawng rangah veikhat a lût rawh , kêl tla leh chawpê tla thisen silo hen , amah thisen ruangah kan rangah zungzâl ruangsuahnâk â ting rawh .
58009013	Kêl leh chawchal tla thisen leh chawlâ dap , mi nâwmtâm tlûnah theh mi men nih taksa duhnâk sual a thenhlimhtir chun
58009014	zungzâl thlarau zârah Krist , simsâwinâk um lo mi bâwlnâk Pathian sinah a ap mi thisen nih chun Pathian nung rianṭuan ding hen kan sia leh ṭha theihnâk chu thilti a thi mi tla lakah chun a thenhlimh awt tuktarâi .
58009015	Chun , hi ruangah hin Krist chu thudântuk thar thulanhtu asi , Pathian nih a kawhmi tla chu Pathian nih a tiamh mi zungzâl thudântuk masa tangah buarnâk lakah mi tlanhnâk ding hen Jisu a hawng thi rawh ruangah .
58009016	Ro vuihnâk umnâk kipah ro vuihtu chu a thi rawh ti a lang fiang ding asi .
58009017	Mi a thih nûnah ro vuihnâk nih thu a nei tâwn , ro vuihtu a dam sung lam chun zeikhawm asi lo .
58009018	Chun , thudântuk masa khawm kha thisen lo hen a birhtir lo .
58009019	Dân thu hâwi vima hen thupêk vial chu Mosi nih mi zawzawng a simh na nûnah , " Hi hi Pathian nih nan sinah a pêk thlir mi thudântuk thisen asi hi , " a ti . Chawfa leh kêl tla thisen chu tî hen , mul lasen hen , husawp hen a chawmh le , Dân lasuibu leh mi zawzawng khawm chu a theh na .
58009021	Chu hâwitê hen sawnhnâk puanin leh rianṭuannâk thuamthil zawzawng chu , chu hâwi ber hen thisen hen Mosi nih chun a theh fâwn .
58009022	Chun , Dân thu hâwi hen zeizawng thisen hen thenhlimhtir an si ; thisen suah lo hen sual ngaihdamnâk rerêng a um loh .
58009023	Chun , vân ah thil um mi tla hâwi chu chubang tla hen thenhlimhtir hen an um ding rêng asi . Vân lei thil tatak lam chu chu ngâk hen bâwlnâk ṭha dauh hen thenhlimhtir ding asi .
58009024	Krist chu kut hen sak mi mun thenhlimh , a tak banghtu ah chun a lût lo le ; tuah Pathian mâika ah kan ruangrûl ah dîr ding hen vân ngelchel ah a lût dauh rawh .
58009025	Juda Bâwlpu Lalchem chu kum siar hen Mun Thenhlimh ah ran thisen put hen a lût le , sikhawmsele Krist lam chu mah va a pêk hen vei tamtak a lût lemang lo .
58009026	Chu hâwi si lah sele tual tuah tîr thawk hen vei tamtak a tuar rawh ding asi ; sikhawmsele , tuliau hun dawnghlei ah hin bâwlnâk ah va a mang chawlh hen sual veihnâk ding hen veikhat ah a hawng lang asi .
58009027	Chun mikip rangah veikhat thih ruat asi , chu nûnah Pathian lâirêlnâk a um lai .
58009028	Chu hâwi ber hen Krist khawm mi tamtak sual tla kalpi ding hen veikhat bâwlnâk ah â pêk rawh . Amah ngâktu tla chu ruangsuah na ding hen , sual bâwlnâk ding silo hen , a veinihnâk ah a hawng lang nawlh lai .
58010001	Juda Dân chu thil ṭha a hawng um ding mi tak silo hen a thlapelê cho a nei ruangah kum siar hen bâwlnâk lîlâ ap kumza mi nih chun a hawng naihtu tla chu zei tik khawmah a rangtlingtir kho awt lo .
58010002	Chu hâwi si lah sele , a sawnhtu tla chu veikhat ah thenhlimhtir chawlh hen , sual mah lakah a theihnâk tla an nei awt lo ruangah bâwl an bâng ving lai lo rawh ma ?
58010003	Sikhawmsele , chubang bâwlnâk ah chun kum siar hen sual tla theih nawlhnâk a hawng um nget tâwn lehlam asi .
58010004	Chawchal tla leh kêl tla thisen hen chun sual tla veihtir kho asi loh .
58010005	Churuang chun , Krist chu laikulh ah a hawng kal liauah , " Bâwlnâk leh thil ap na duh lo le , ka rangah taksa na ka timhtuah piak dauh .
58010006	Pum duah thil ap leh sual rangah bâwlnâk tla lakah lâwmnâk rerêng na nei lo .
58010007	Churawhchun , kei nih , ' Aw Pathian , ngâinik , Dân lasuibu lakah ka thu rîn asi hâwi hen , na duhzia ti ding hen ka hawng kal , ' ka ti , " a ti .
58010008	A tlûnah hin : " Bâwlnâk tla , thil ap tla , pum duah tla , sual rangah bawlnâk tla na duh lo le , chubang lakah chun lâwmnâk na nei lo , " a ti le , chubang tla chu dân hâwi hen ap asi .
58010009	Churawhchun , " Aw Pathian , na duhzia ti ding hen hinah ka um a ti . Krist bâwlnâk kha a dirh khonâk ding hen bâwlnâk li chu a lâk ving rawh .
58010010	Pathian nih ti ding hen a duh mi hâwite hen Jisu Krist nih a ti ruangah amah taksa lakah mi zawzawng rangah veikhat â pêknâk nih chun sual lakah mi hawng kan thenhlimhtir asi .
58010011	Chun , Juda bâwlpu kip nih nisiar rianṭuan hen , sual zei tik khawmah veih kho lo mi bâwlnâk tla ap kumza hen an dîr tâwn .
58010012	Krist lam chu sual rangah zungzâl bâwlnâk pakhat cho a ap nûnah Pathian vawrhlei ah a to rawh .
58010013	Chunah chun Pathian nih a leido tla a kê tangah a siah na lân lo chu a ngâk kumza .
58010014	Thil ap pakhat nih chun sual lakah mi a thenhlimhtir na rawh mi chu zungzâl rangah a rangtlingtir na rawh .
58010015	Chun , Thlarau Thenhlimh khawm nih hawng kan theihtir fâwn .
58010016	A masachem hen : " Chubang ni tla nûnah chun an sinah thudân ka tuk ding mi chu hi hi asi , Lalpa nih a ti : An thinlung ah ka thupêk tla ka siah lai le , an dawnruatnâk tla ah ka rîn lai , " ti hen a sim .
58010017	" An sual tla leh an buarnâk tla ka theihkumza lai lo rawh , " a ti rawh .
58010018	Churuang chun , sual ngaihdam si rawh mi tla rang chun sual veihnâk ding hen bâwlnâk dang a herh lo rawh .
58010019	Unau tla , Jisu thihnâk ruangah mun thenhlimh chem ah kal khonâk kan nei .
58010020	Jisu nih chun puanzâr chu pal hen -- chu chu a taksa tinâk asi , lam thar leh nungnâk lampi hawng kan awng piak rawh .
58010021	Pathian dâwngsung lakah bâwlpu rokual tak kan nei rawh .
58010022	Kan thinlung ah sia leh ṭha theihnâk sual thiang rawh hen , kan taksa tla tî fîm lakah ṭâwl hen lungnâk rangtling nei hen , thinlung tak put hen Pathian kan naih lai .
58010023	A thutiam zawt ding hen Pathian kan lung ruangah kan lungum mi thu chu bir tak hen kan tleih lai .
58010024	Chun , dâwt leh thil ṭha leh a ṭangpi tawnh ding hen kanna ruat tawnh lai .
58010025	Mi zeimaw mi nih pumhnâk an bângtâk hâwi hen kan um ding si loh . Chu ngâk chun , Lalpa Ni chu a nâi ti kan theih hen kanna fawrhtawnh khun lai .
58010026	Thudik theihnâk rangtling chu kanna ting nûnah thilsual kan ti êu chun sual tla rangah bâwlnâk a um rîlmâl lai lo rawh .
58010027	Lâirêlnâk ṭihnungkâi tak leh dotu tla khangh hepnâk thinthawknâk mei a um dauh lehlam lai .
58010028	Mosi Dân siarlo mi chu theihtu panih pathum mawh thu hen , siherhnâk tel lo hen thah an si .
58010029	Pathian Fapa zei siarlo hen , thudântuk thisen amah thenhlimhtirnâk chu thil salam a ruat hen zângfahnâk thlarau vûirâmtirtu tla chu zei hâwi tluk rêpnâk fâk dauh tuar tlâk si ding hen me nan ruat ?
58010030	" Phulam rerêng chu keimah nih ka lam lai le , keimah nih ka rulh lai , " a ti mi leh , " Lalpa nih a mi tla chu lâi a rêl piak na lai , " a ti mi khawm kan theih .
58010031	Pathian nung kut ah tlûk chu thil ṭihnungkâi tak asi !
58010032	Sikhawmsele , a lânah Pathian chêunâk hen chêutir a nan um nûnah tuarnâk fâk tak nan tuar liauah donâk nih a nan neh na lo mi kha theihkumza u .
58010033	A zeimazâwn chun zauhnawmh leh hamhnâk khawm tuar hen zauhnuam ah siam hen nan um le , a zeimazâwn chun an nehsawh mi tla lakah nehsawh hen nan um bâk .
58010034	Rêng a tlâ mi tla tuarnâk chu nanna ting bâk rawh ; thil ṭha dauh um kumza ding mi chu nan nei ti theih hen nan thil an lâk piak na mi tla khawm lâwm tak hen nan tuar kho asi .
58010035	Chun , lâwmman cherkhet tawng ding mi lakah nan lungnâk thlâu lah u .
58010036	Pathian duhzia ti ding leh a thutiam chu nanna ting khonâk ding hen felfênâk nan herh asi .
58010037	Pathian lasui thu nih a sim hâwi khan : Sâwtlotê ah a hawng kal ding mi chu a hawng kal awt , a tlâi lai lo rawh .
58010038	Sikhawmsele , ka mi rep chu lungnâk hen a nung lai , dunglei ah a kîr lam chun amah lakah lâwmnâk rêng ka nei lai loh , " a ti .
58010039	Sikhawmsele , kannih lam chu vei ding hen dunglei kîr mi kan silo le , lungnâk nei hen ruangsuak mi kan si dauh .
58011001	Chun , lungnâk hi thil muh lo rih mi lakah a um ngelchel asi ti lungumnâk leh theihnâk chu asi .
58011002	Chu lakah chun tuan ah mi tla nih khan an lungnâk ruangah Pathian sawr an lawh .
58011003	Lungnâk hen laikulh hi Pathian thu hen siam asi rawh ti kan theih , chun thil muh kho mi tla chu muh kho lo thawk hen siam asi .
58011004	Lungnâk hen Abel nih chun Kain ngâk chun bâwlnâk ṭha dauh Pathian sinah a pêk ; lungnâk ruangah Pathian nih a thilpêk tla a pawm piak le , mi rep asi phah . Chun , chu lungnâk ruang chun Abel nih thih nûnah thu a sim nget rih asi .
58011005	Lungnâk hen Enok kha thihnâk theihlo ding hen lâk ving hen a um le ; chun , Pathian nih a lâk ving ruangah muh kho asi lo rawh ; lâk ving hen a um lânah Pathian lawmhkâng mi asi ti Pathian thu nih chun a theihtir rêng asi .
58011006	Sikhawmsele , lungnâk lo hen âukhawm nih Pathian lawmhtir kho asi loh . Pathian sinah a hawng kal mi nih chun Pathian chu a um ti leh amah hâwltu tla sinah lâwmman pêk mang asi ti lung ding asi .
58011007	Lungnâk hen Noa chu thil a lang lo rih mi leikâng thu ah Pathian simhkannâk thu a ngâi le , Pathian thu zâwt hen a dâwngsung tla ruangsuaknâk ding hen lawng a sâi ; chu nih chun laikulh chu a mawhtir rawh . Churuang chun , lungnâk ruangah repnâk chu Pathian thawk hen â ting rawh .
58011008	Abraham chu Pathian nih a kawh liau khan lungnâk hen Pathian nih pêk ding hen a tiamh mi ram leiah a suak le , a kalnâk lei ding khawm theihlo hen a suak le , a ram chu a mâk rawh .
58011009	Lungnâk hen ram tiamh ah khan mi ram ah châm mi hâwi cho hen a châm ko le , thutiam munkhat hen ro a tingpi ding mi Isak leh Jakob hen puanin ah an um .
58011010	Khuapi lungphûm nei mi , Pathian timhtuah leh siam mi chu Abraham nih a ngâk kumza dangâiah .
58011011	Lungnâk hen Sari khawm nih a tiamhtu chu zumhkâi hen a ruat ruangah a tar nûnah fa pâwi khonâk â ting .
58011012	Chun , Abraham chu thi khawmsele vân ah ârfi hâwi a tam hen , tisumsumriat kapah sep rêl châwklo hâwi hen an hawng suak rawh .
58011013	Chubang zawzawng tla chu lungnâk nei hen an thi rawh le , Pathian thil tiam tla chu ting lo hen ; sikhawmsele chubang chu lât tak thawk hen an muh le , an lawmh na rawh , tual ah hin ram dang mi leh khualtlâwng salam mi an si ti anna theih .
58011014	Chubang tla nih chun anmah rang ding ram an hâwl ti a langhtir .
58011015	Chun , an suaktâk mi ram chu lungkham sele chu an kîr nawlhnâk ding a remkâng an tawng rawh ding asi .
58011016	Ram ṭha dauh , vân ram duh mi an hawng si le ; Pathian nih an Pathian ti hen an kawh ding chu a ningzak loh , an rangah khuapi a timhtuah piak na rawh ruangah .
58011017	Lungnâk hen Abraham chu thutiam tla ting hen , " Isak lakah hin na thlâk tla an hawng suak lai , " ti hen simh si menza khawmsele ,
58011018	Pathian nik hen a um liauah a fapa neihlem chu bâwlnâk ah pêk ding hen â tîm rawh .
58011019	Abraham nih Isak chu thihnâk lakah mi Pathian nih a thawh kho lai ti a ruat ruangah Abraham nih thihnâk lakah mi Isak chu a tawng nawlh taktê rawh .
58011020	Lungnâk hen Isak nih chun thil a hawng tlung ding mi tla thu ah Jakob leh Esau mal a sâwm na .
58011021	Lungnâk hen Jakob nih chun a thi awt bâiah Josef fa tla chu mal a sâwm vevê na , a ṭhianṭhunh pâr rinhsan hen Pathian a sawnh .
58011022	Lungnâk hen Josef nih chun a thi awt bâiah khan Israel tla Aigupta ram thawk hen an suak ding mi thu a sim le , a taksa tla leikângah thu a pêk
58011023	Lungnâk hen Mosi a suak liau khan fasêm mêlṭha tak asi an ti ruangah thla thum kar a nu leh a pa nih an thuh le , lalchem thupêk khawm an ṭih loh .
58011024	Lungnâk hen Mosi nih chun a hawng upat nûnah khan Pharoa fanu lakah a fapa si a duh lo le ,
58011025	sâwtlotê rangah sual nuamchên ngâk hen chun Pathian mi tla hen nehsawh tuar a thîm dauh .
58011026	Mesia ruangah tuarnâk chu Aigupta ram rothil tla ngâk hen sum rokual dauh ah a ruat le , mâilei ah lâwmman pêk ding mi chu a chuanh ruangah .
58011027	Lungnâk hen lalchem thinthawknâk chu ṭih lo hen Aigupta ram a kaltâk le , muh kho lo mi Pathian chu a muh ruangah a tuar rarâm asi .
58011028	Lungnâk hen Kalkanh Kût leh kawtkâ kâwm ah thisen theh kha mang asi le , veihtu vânmifial nih Israel tla fapa tîr chu a thah lonâk ding hen .
58011029	Lungnâk hen tual hul lakah kal hâwi hen Tipi Sen kha Israel tla an tan le , Aigupta mi tla nih tan bâk an tum le , tî nih a nîm hep na .
58011030	Lungnâk hen Jeriko khua kulh kha ni sarih Israel tla nih an hêl nûnah a chim rawh .
58011031	Lungnâk hen Rahab â zuar mi nu kha lunglo tla lakah thah bâk asi lo le , thlingthlâktu tla a lawmh na ruangah .
58011032	Chun , zei me kan sim vima lai rih ? Gideon thu , Barak thu , Samson thu , Jeptha thu , David thu , Samuel thu leh khuavâng tla thu chu sim awt sele tik nih hawng ka tinh awt loh .
58011033	Chubang tla nih chun lungnâk hen ram tla an lâk le , thu dik an ti le , thutiam tla anna ting , chakeibaknei kâ tla an chîp piak .
58011034	Mei ṭihnungkâi mih khonâk an nei le , nâmsâu thah ding mi lakah an âwl , chaklonâk lakah mi chaktir hen an um , tuknâk lakah chun rât tak hen an um , ramdang mi kawrsen tla an neh na .
58011035	Lungnâk hen nunau tla nih an unau rualsia thi hen thawknawlh mi an tawng nawlh . Midang tla sawkphak hen an um , thawknawlhnâk ṭha dauh anna ting khonâk ding hen , ruangsuah na ding an duh lo ;
58011036	midang tla khawm nih nehsawh leh vuak tla an tuar , chu lo khawm chu rêngkhimh leh rêngin ah khumh hen an um ,
58011037	lung hen an seh na , thing lahnâk hen an tan na , nâmsâu hen an thah na , dawrâ leh kêl vun aih hen , pâm tak hen , hamh tak hen , nehsawh hen an um ,
58011038	chubang tla rangah chun laikulh hi umnâk tlâk asi loh ! Ramkaro leh tlâng tla ah tek le zâm mi hâwi hen anna sawk le , pûk tla , khur tla ah an um .
58011039	Chu tla nih chun an lungnâk ruangah sawr tawng rawh hen , Pathian thutiam chu anna ting lo rih .
58011040	Kanmah tel lo hen annih chu rangtlingtir hen an um lonâk ding hen Pathian nih kanmah leikang thu ah thil zeimawh ṭha dauh khun a timhtuah rawh ruangah .
58012001	Hawng kan theihpitu mi zapi tamtak kan kiangkam ah um mi ruangah hawng kan nawktirtu zawng leh sual kanmah lakah um mi chu kan lawnh lai . Chun , Jisu kan lungnâk ngauhnâk ah rangtlingtirtu lei chu zauh hen , kan mâilei ah tekzuamnâk ding a um mi lakah felfê tak hen kan tek vima lai .
58012002	Anih nih chun a mâilei ah lâwptlonâk um mi ruangah kraws ah thihnâk chu zei siarlo hen , tuah Pathian laltophah vawrhlei ah a va to rawh .
58012003	Nanna dâithlanh hen nan lungdawng lonâk ding hen Jisu chu misual amah huatu tla lakah â dawnhkho zia chu ruat u .
58012004	Sual do hen thih phah rê hen nanna ṭang lo rih .
58012005	Fawrhnâk thu fa tla nunsimh hâwi hen Pathian nih a nan simh na mi kha nan philh rawh na maw ? " Ka fa , Lalpa nunsimhnâk chu siarlo lah , amah simhfâi hen na um chun a dâithlanh lah .
58012006	Lalpa nih chun a dâwt mi chu a rêp tâwn le , fa hâwi hen a lawmh mi vial chu a vuak tâwn asi . " ti hi .
58012007	Nan tuar mi hi nanmah nunsimhnâk asi ; fa tla lakah ti mi hâwi hen Pathian nih nan tlûnah a ti asi hi . Pa nunsimh dah lo fa âu me um tâwn ?
58012008	Fa zawzawng nih an tawng tâwn mi nunsimhnâk nan tawng lo chun fa tak silo hen , lakfa nan si lai .
58012009	Taksa leiah pa tla nih nun hawng kan simh le , chubang tla chu kan zah na ; chu ngâk fâk dauh hen , kan nungnâk ding hen thlarau lei Pa thu thu hen kan um awt lo ma ?
58012010	Taksa leiah kan pa tla nih sâwtlotê ṭha an ti hâwi vima hen nun hawng kan simh le , Pathian lam nih chun a thenhlimhnâk chu kanna ting kho bâk ding hen kan ṭhatnâk ding hen nun hawng kan simh dauh asi .
58012011	Chun , nunsimhnâk tla hi tuar liauah chun lawmhkâi hen a lang lo le , lungsiatkâi tak hen a lang dauh tâwn ; tuar nûnah lam chun chu lakah nunsimh hen um rawh mi tla rangah chun nungnâk rep lungumnâk lâwmman a tawng tâwn .
58012012	Chun , kut uai tla chu zangh u , nan khûp chak lo mi chu chaktir u .
58012013	Kê a khêng mi chu kal kho lo asi ngâk hen damh asi lehlam ding hen lampi ding ah kal u .
58012014	Mi zawzawng hen remnâk leh thenhlimhnâk nei ding hen a ṭang u , chubang thenhlimhnâk lo hen âukhawm nih Lalpa an muh lai loh .
58012015	Âukhawm Pathian zângfahnâk lakah mi nan tlû lonâk ding hen leh thil khâ chu a hawng ṭhang le , mi tamtak a nawktir na mi hâwi hen nan si lonâk ding hen a thiamthih u .
58012016	Âukhawm hur hen Esau hâwi hen taksa mi si hen , fapa upa dauh sinâk buh busuan khat ah zuartu nan si lonâk ding hen a thiamthih u .
58012017	Chu nûnah chun , a pa malsâwmnâk chu ting ding duh hen mitthli tla bû hen ngiar khawmsele thinlung lêtnâk a nei lo ruangah a tawng lo rawh ti nan theih asi .
58012018	Nannih lam chu Sinai Tlâng tawngh kho mi meialh hen , sûmdum hen , mûi hen , thlipi hen , tâwtawrâwt rihâu hen thusim hâu umnâk tla kha tleng mi nan si lo le ,
58012019	chubang hâu theihtu tla nih chun thu dang rerêng an sinah sim lo rawh ding hen an ngiar .
58012020	" Ran tiang khawm nih tlâng chu an tawngh chun lung hen thi thlo seh ding asi , " ti thupêk kha an tuar kho lo rawh .
58012021	An thil muh khawm chu thungâi ṭihnung a kâi ; chun , Mosi nih , " Ka lâu le , thungâi ka thir , " a ti .
58012022	Zion Tlâng leh Pathian nung khua , vân Jerusalem , a vânmifial sâng tamtak tla umnâk chu nan hawng tleng rawh .
58012023	Vân ah an min rîn hen an um mi Pathian fa tîr tla pumhnâk lawmhkâi takah nan hawng tleng rawh . Mi zawzawng lâirêltu leh mi rep thlarau tla rangtling hen siamtu Pathian sinah nan hawng tleng rawh .
58012024	Jisu , thudântuk thar siamtu , Abel thisen ngâk hen thisen ṭha dauh thehtu sinah nan hawng tleng rawh .
58012025	Jisu nih nan sinah thu a sim mi êl lo ding hen a thiamthih u . Pathian nih Mosi mang hen tual ah thu a sim mi ngâi duhlotu tla men ruang an suak lo chun , kannih vân thawk hen thu hawng kan simh mi ngâi duhlotu châng chu zeitin ruang kan suak kho lai ?
58012026	Chu liau chun a aw-hâu nih tual hi a ninh , sikhawmsele tuah hin , " Veikhat chu tual lâwng silo hen vân khawm ka ninh teh lai , " ti hen a tiamh .
58012027	" Veikhat chu ka ninh nawlh lai , " ti mi nih hin , thil â nîn lo mi tla chu a um kumza khonâk ding hen thilsiam tla chu ninh leh ṭhial hen a um awt ti fiang tak hen a langhtir asi .
58012028	Chun , ram ninh kho lo mi kanna ting ruangah kanna lâwm lai . Amah lawmhkâng a um hen , ṭih leh zah tâk bû hen , lâwm tak hen Pathian kan sawnh lai ;
58012029	kan Pathian hi mi khanghtu mei asi ruangah .
58013001	Krist ah unau nan si ruangah a dâwt tawnh u .
58013002	Khual tla tlûnah dâwtnâk suah philh lah u ; zeimaw mi nih theih lo thlo hen vânmifial tla lawmh hen thil an ti .
58013003	Rêngin ah um mi tla chu mah khawm tâng bâk mi hâwi hen a ruat ule , chun hamh tuartu tla chu mah khawm tuar bâk mi hâwi hen a ruat ule , theihkumza na u .
58013004	Mi zawzawng lakah umhnâk hi chawnglawmh hen um seh , nupi pasal khawm zumhkâi tawnh hen um seh . Hur leh ṭângdang pawmtu tla chu Pathian nih lâi a rêl lai .
58013005	Nan thinlung put zia chu tangka sunhsaknâk tel lo si seh , nan thil neihlem tla tlûnah chun lungâwi u . Pathian nih , " Zeitik khawmah ka nan thlahthlamh rîlmâl lai lo le , ka nan kaltâk rîlmâl lai loh , " a ti ruangah .
58013006	Chun , râlṭha tak hen , " Lalpa chu hawng ka ṭangpitu asi , ka lâu lai loh ; minung nih zeitin a ka ti kho lai , " kan ti tâwn asi .
58013007	Nan hotu , Pathian thu an simh natu chu theihkumza ule , an umdân chu châwng ule , an lung dân chu ruat u .
58013008	Jisu Krist chu mazân khawm , tusûn khawm ah leh kumleza hen a mahmun hen a um kumza .
58013009	Sîntirnâk kip leh sîntirnâk chê tak nih lam dik lakah mi kalpi hen um lah u ; thinlung hi Pathian zângfahnâk hen birhtir chu a ṭha , ei ding tla lakah a pêk tuk lo hen ; chu leikâng lungkhamtu tla chu chubang lakah chun ṭhatvaknak an tawng lêm lo .
58013010	Bâwlpu tla Juda biakin ah rianṭuantu tla nih chun kan mâichâm ah bâwlnâk thil an ei kho lo .
58013011	Juda bâwlpu lalchem nih chun sual tla rangah bâwlnâk ap ding hen Mun Thenhlimh Chem ah ran tla thisen chu a lûtpi tâwn ; sikhawmsele , ran ruak tla chu kulh dâilêng ah an duah .
58013012	Chun , Jisu khawm nih amah thisen tak hen sual lakah mi zapi thenhimhtir na ding hen kulh lênglei ah a tuar rawh .
58013013	Chun , amah an zauhnawnhnâk chu phurh hen kulh dâilêng ah amah sinah kan kal lai .
58013014	Hi tual ah hin khua mun bir kan nei loh , khuapi a hawng um ding mi chu kan chuanh dauh asi .
58013015	Chun , Jisu zârah bâwlnâk hâwi hen sawrnâk chu Pathian sinah kan ap kumza lai ; chu chu kan aw-hâu tla hen a min hen lâwmthu tla kan sim kumza lai tinâk asi .
58013016	Sikhawmsele , thil ṭha ti leh a ṭangpi tawnhnâk hi philh lah u , chubang hâwi bâwlnâk nih chun Pathian a lawmhtir .
58013017	Nan hotu tla thu ngâi ule , an thu thu hen um u . An rianṭuan thâwngthâng Pathian sinah an sim ruangah nan thlarau tla chu dîn lo thlo hen an vêng piak na . An thu nan ngâi chun an rianṭuan chu lâwm tak hen an ti lai , chu lo chun lungsilo bû hen an ti lai le , nan rangah zeikhawm a ṭhavak lai loh .
58013018	Kan rangah thlacham u , zeizawng ah rep tak a um ding tum hen , sia leh ṭha theihnâk thiang tak kan nei ti dik tak hen kanna theih .
58013019	Chun , khulrang dauh hen nan sinah fial nawlh ka si khonâk ding hen Pathian sinah nan deih ding hen ka nan ngiar khun na asi .
58013020	Zungzâl thudântuk singsiah si mi nih a thihnâk ruangah Dawrâpu rokual tak Lalpa Jisu chu Pathian nih thihnâk lakah mi a thawh nawlh rawh .
58013021	Jisu Krist zârah amah duhzia ti ding leh amah lawmhtirtu ah um ding hen thlangamhtu Pathian nih chun thil ṭha nan duh mi zawzawng an pêk na seh . Jisu Krist sinah rokualnak zungzâl hen um seh ! Amen .
58013022	Unau tla , fawrhnâk thu tâwmtê ka hawng rîn mi hi ngâi rarâm ding hen ka nan ngiar na .
58013023	Kan unaupa Timothe kha rêngin ah mi an suah rawh ti hawng theih u . A hawng tuan chun amah hen kan hawng lai le , ka nan muh na lai .
58013024	Nan hotu tla leh Pathian mi zawzawng tla kha chibai hawng ka bûk piak u . Itali ram unau tla nih chibai a nan bûk na .
58013025	Nan ektê sinah Pathian zângfahnâk um seh .
59001001	Jem Pathian leh Lalpa Jisu Krist to-aw nih Pathian mi phun leinih laikulh pumpi ah anna rekrâwi mi tla chu chibai a bûk na .
59001002	Ka unau le tla , nan lakah niknâk zeital hawng um khawmsele , vânṭhatnâk ah ruat u .
59001003	Nan lungnâk nih chun niknâk tla ah tuarkhonâk a siam ti nan theih .
59001004	Chun , samphâng lo leh rangtling tak hen leh tlawlh lo hen nan um ding hen felfênâk nih chun thil zeizawng ah a nan siam na ti theih u .
59001005	Sikhawmsele , nan lakah âuzawng nih finghnâk a samphâng chun mi zawzawng sinah siang tak leh zângfah tak hen pêk tâwntu Pathian chu deih seh , churawhchun a sinah pêk asi lai .
59001006	Sikhawmsele , zumhmaih lo hen , lungnâk nei hen deih seh ; zumhmaihtu chu tisumsumriat titlingtlawk , thli nih a sêm le , a vawrh mi hâwi chu asi .
59001007	Âuzawng chu hâwi mi chu Lalpa thawk hen zeikhawm tawng ding a ruat lah seh ,
59001008	thinlung reprâi neilo hen thil a tinâk zawngah bir lo mi asi ruangah .
59001009	Unau mipâm chu Pathian nih a sângtir tikah a lâwm seh ,
59001010	chun , unau minei chu Lalpa nih a niamh tikah a lâwm seh . Minei chu belhpâr hâwi hen a vei awt ruangah .
59001011	Nî chu a suak le , a linhnâk nih chun chawmpâr chu a uaitir le , a pâr chu a tlawng le , a dawhnâk chu a vei rawh ; chu hâwi ber hen minei chu a rianṭuan ah a vei lai .
59001012	Niknâk lakah zumhkâi tak hen um kumzatu chu a thaw a suak ! Niknak chu a tuar kho tikah chun , nungnâk lallukhuh pêk asi lai ; chu chu Pathian nih amah dâwttu tla rangah pêk ding hen a tiamh na mi lâwmman chu asi .
59001013	Âuzawng nih lêmnâk an tawng liauah , " Pathian lêm ka si , " ti lah seh , Pathian chu sual nih lêm kho mi zât asi lo , amah khawm nih âukhawm a lêm dah lo .
59001014	Mi kip mah duhnâk sual ah kuaih leh khih hen an um chun , lêmnâk an tawng mi asi dauh .
59001015	Chun , duhnâk nih chun fa a pâwi le , sual a ring tâwn , chun , chu sual chu a hawng ṭhang rawh chun thihnâk a ring tâwn .
59001016	Ka unau duhtak tla , perpet hen um lah u .
59001017	Thilpêk ṭha leh thilpêk rangtling chu vân lei chêu tla siamtu Pathian thawk hen suak mi ver an si , â dang lo le , mûi ah khawm â chang lo .
59001018	Amah duhzia hâwi hen thudik ah hawng kan ring le , a thilsiam zawzawng ah mun masachem kan luah khonâk ding hen .
59001019	Unau duhtak tla , hi hi theih u , mikip nih thu ngâi ding a chuh sele , thusim chu a chuh lah sele , thin sâu seh .
59001020	Minung thinrunhnâk nih Pathian repnâk thiltum chu a ṭhatvakpi lo .
59001021	Chîng dân nâwmtâm leh sual kip thawk hen a thlei u . Pathian sinah a pêk ule , chun nan thinlung ah tuh hen a um mi Pathian thu , ruang an suah kho natu chu pawm u .
59001022	A thu ngâi salam hen â lah ule , chu ngâk chun ti ding hen a tum dauh u .
59001023	Âuzawng thu ngâitu si hen , zâwttu asi lo chun thlalang lakah amah mêl fiang tak hen â zauh mi hâwi asi ,
59001024	fiang tak hen â zauh le , a kal rawh chun zei hâwi mi me asi ti a philh sawm tâwn .
59001025	Sikhawmsele , ruangsuahnâk dân rangtling minung tla suahtu chu zauh hen , zâwttu si hen , ngâi salam leh philhtu silo hen , zûltu chu a thilti Pathian nih mal a sâwm lai .
59001026	Âuzawng phung thu sunhsaktu ah a ruat hen , a lei a veng kho ṭung lo chun amah â perpet mi asi , chu hâwi minung nih phung thu ah a sawnh dân chu zeikhawm asi lo .
59001027	Hi hi Pa Pathian nih phung thu ah sawnh dân thenhlimh leh sawnh dân dik dingah a ngaih mi chu asi ; ngâkṭah leh numei tla nih hamh an tuar liauah zauhkhenh leh laikulh nâwmtâm buaih lo hen um hi .
59002001	Ka unau tla , kan Lalpa Jisu Krist rokualnâk Lalpa chu lungtu nan si ruangah mi thliar bîk nei lah u .
59002002	Nanna pumhnâk in ah , ngûn pizung bunh hen , puan dawh tak aih hen mi hawng lût sele , chun , mi ngâkṭah puan sia tak aih hen hawng bâk sele ,
59002003	puan dawh tak â aih mi chu sunhsak le , a sinah , " Nang hi mun ṭha ah hin to rawh , " nan ti , chun mi ngâkṭah sinah chun , " Nang chu khin ah dîr le , " asi lo chun , " Ka tonâk kiangah ṭuang ah to rawh , " nan ti asi chun ,
59002004	nan thinlung ah thliarnâk nei hen , dawnruatnâk sual put hen , simsâwitu nan si awt lo ma ?
59002005	Unau tla , ngâinik u , Pathian nih chun hi laikulh ah mipâm tla chu lungnâk nei tam ding leh amah dâwttu tla sinah Ram a tiamh mi luahtu ding hen a thîm na asi .
59002006	Nannih lam nih chun mi ngâkṭah chu nan mualphotir dauh le , mi nei tla chu an nehsawh natu leh lâirêlnâk ah an nûk natu an silo ma ?
59002007	Pathian nih a nan pêk na mi min ṭha sâwitu an si .
59002008	Pathian lasui thu nih , " Nangmah na dâwt hâwi hen na zâwlbâwm tla na dâwt ding asi , " ti mi Pathian Ram dân nan zawt chun nan ti dik asi .
59002009	sikhawmsele , mi thliar bîk nan nei chun nan sual asi , dân râwktu hâwi hen dân nih an mawhtir na asi .
59002010	Âuzawng nih dân pakhattê a buar chun dân zawzawng a buar asi .
59002011	" Ṭângdang pawmtâk lah , " ti mi nih chun , " Mi thah lah , " a ti ber asi . Chuvachun , ṭângdang pawmtâk lah khawm le , mi na thah ṭung chun dân râwktu na si rerêng rawh asi .
59002012	Churuangah , thawsuaknâk dân hen lâirêl piak a um ding mi tla hâwi hen thu sim ule , thil khawm ti tâwn u .
59002013	Khua a ruat lo mi minung chu Pathian nih lâi a rêl tikah a tlûnah khua a ruat bâk awt lo , sikhawmsele , khuaruatnâk nih chun lâirêtnâk a neh .
59002014	Ka unau tla , mi nih , " Lungnâk ka nei , " ti khawmsele , thilti a nei ṭung lo chun zei a ṭhavak lai ? Chu hâwi lungnâk nih chun amah chu ruang a suah kho lai ma ?
59002015	Unaupa mawh , unaunu mawh , nipuan lo hen , an nisiar buh ei ding neilo sele ,
59002016	chun , nan lakah âu nih mawh , an sinah , " Lungngam tak hen kal ule , lum tak hen leh khim tak hen um u , " ti ule , nungnâk rangah thil herh nan pêk ṭung lo chun zei me a ṭhavak lai ?
59002017	Chu hâwi lungnâk thilti neilo mi chu a thi asi .
59002018	Sikhawinsele , mi âu nih mawh , " Nangnih lungnâk na nei le , kei nih thilti ka nei asi , na lungnâk chu na thilti tel lo hen , hawng ka zauhtir rawh , chun kei nih ka thilti hen ka lungnâk chu ka nan zauhtir lai .
59002019	Pathian chu pakhat asi ti na lung mu ? A ṭha , khuri tla khawm nih an lung le , lâu hen an thir tâwn , " a ti lai .
59002020	Mi â , thilti tel lo hen lungnâk ko chu zeikhawm asi lo ti na theih duh ma ?
59002021	Hawng kan thlâktu Abraham nih chun a fapa Isak chu mâichâm tlûnah a ap liau khan thilti ruangah Pathian lakah mi dik asi phah lo ma ?
59002022	A lungnâk leh a thilti hen munkhat hen a ṭuan le , chun , thilti ruangah a lungnâk chu a rangtling rawh ti na theih .
59002023	Pathian lasui thu nih , " Abraham nih chun Pathian a lung le , chu a lungnâk ruangah Pathian nih mi rep ah a ruat , " ti mi kha a dik asi . Abraham chu Pathian hawipa ah siam hen a um asi .
59002024	Mi nih Pathian sinah mawhlonâk â ting tâwn mi chu lungnâk ruang lâwng silo hen , thilti ruang khawmah asi ti nan theih asi .
59002025	Chu hâwi ber hen , Rahab â zuar mi nunau khawm nih khan , Israel mifial tla a lawmh na le , lampi dang lei hen a tlungtir na liau khan thilti ruangah mawh lo hen a um asi lo mazei ?
59002026	Thlarau tel lo hen taksa chu thi asi , chu hâwi ber hen thilti tel lo hen lungnâk khawm chu thi asi .
59003001	Ka unau tla , nan lakah mi tamtak hi , sîntirtu ah um lah u , kannih sîntirtu tla nih lâirêlnâk fâk khun midang ngâk hen fâk kan tawng lai ti nan theih .
59003002	Kan ektê hen kan sual tâwn . Mi , a thusim ah palh dahlo mi chu mi rangtling asi , a taksa pum khawm vêng kho mi asi .
59003003	Kan thu ngâi ding hen rang kâ ah thîr kan barh chun kan duhnâk lei zawngah kan kaltir kho na rawh .
59003004	Asi lo leh , lawng khi ruat nik u , lawng hi a lian thlo le , thli fâk tak nih ranh hen a um tâwn narêng hen a hertu nih chun a kaltir duhnâk lei zawngah a hernâk mêtê hen a her tâwn .
59003005	Chu hâwi ber hen lei khawm hi taksa ṭeng mêtê asi le , thungâi â khâwng tâwn . Mei chî tê nih thingmun a khangh fâk zia hi ruat nik u !
59003006	Chun , lei hi mei chî tê hâwi asi . Hi hi laikulh mei asi , chu nih chun taksa pum hi a nawmh le , kan nunchan a râwk le , rêpmun mei nih a khangh mi asi .
59003007	Minung tla , ramsa tla , vâ tla , vâkrit tla leh ngâ chi kip tla ngamtir kho an si .
59003008	Sikhawmsele , lei hi âukhawm nih an vêng kho lo asi , thihnâk tûr hen khat , sual vêng kho lo mi chu asi ,
59003009	chu hen chun kan Lalpa leh Pa chu kan sawr tâwn , chu ber hen chun Pathian hâwi hen siam mi minung tla chu hawlhsiat kan barh tâwn ,
59003010	chu lîlâ thawk hen sawrnâk leh hawlhsiat barhnâk a suak tâwn . Ka unau tla , chu hâwi ding asi lo .
59003011	Tî nâ pakhat thawk hen tî thâw leh thâwlo a suak tâwn mazei ?
59003012	Ka unau tla , theipi kûng ah oliv a rah kho lo , grep zûn ah theipi a rah kho lo , tî al nih tî al lo a suah kho ber lo .
59003013	Nan lakah âu me fing hen thu a theihthiam kho mi um ? Dawnhkhonâk leh finghnâk hen , a thil ṭha ti hen a umdân ṭha hen zauhtir seh .
59003014	Sikhawmsele , nan thinlung ah ṭhatlonâk leh nahsuahnâk leh mah kawngkâ cho ruat mi nan si chun a zûm lah u , thudik do hen âwkrâwl sim lah u .
59003015	Chu hâwi mi finghnâk chu vân lei thawk hen a suak mi asi lo le , laikulh leh taksa leh khurî thawk hen mi asi dauh .
59003016	Nahsuahnâk leh mah kawngkâ cho ruatnâk a umnâk ah chun nawknâk leh sualnâk chi kip a um tâwn .
59003017	Sikhawmsele , tlûnlei thawk hen a hawng suak mi finghnâk lam chu , a masachem hen a thenhlimh le , chu nûnah chun remnâk a duh , a nunnêm le , a kawmh a nuam le , zângfahnâk leh thil ṭha ti hen a khat le , thlei bîk a nei lo le , a perpê lo asi .
59003018	Remnâk siamtu nih remnâk chi a tuh mi chu a rangah repnâk asi .
59004001	Nan lakah donâk leh elnâk tla hi a zei thawk hen a hawng suak mi me si ? Nan taksa ṭeng lakah donâk siam tâwntu chu nan duhnâk thawk hen a hawng suak mi si lo mazei ?
59004002	Thil tla nan duh le , nan nei kho lo , churawhchun thah ding nan awt , thil tla nan ngarh le , sikhawmsele nan nei kim lo , churawhchun nanna el le , nanna do , Pathian rangah nan deih lo ruangah thu nan duh mi chu nan tawng lo .
59004003	Chun , nan deih le , nan deih diklo ruangah nan tawng lo , mah nuamsabut rangah mang ding hen nan awt .
59004004	Nannih mi zumhkâilo tla , laikulh hâwikawmh sinâk hi Pathian mêlma asi ti nan theih lo ma ? Âuzawng laikulh hâwikawmh si a duh mi vial chu Pathian mêlma ah â siam tâwn asi .
59004005	Asi lo leh , Thlarau kanmah lakah a um chun thîk rê hen hawng kan duh asi ti hi , Pathian lasui thu nih sim salam hen ma nan ruat ?
59004006	Sikhawmsele , zângfahnâk tam khun Pathian nih a pêk tâwn , churuangah Pathian lasui thu nih , " Pathian nih mi â zûm mi tla a do le , â nâutir mi chu zângfahnâk a pêk , " a ti asi .
59004007	Churuangah , Pathian thu thu hen um u . Diabol do ule , chun an tektâk na lai .
59004008	Pathian naih u , chun anih nih a nan naih na lai . Misual tla , nan kut tla ṭâwl u , mi perpê tla , nan thinlung thenhlimhtir u ,
59004009	ngaihsia u , râk u , ṭap u , nan nihnâk chu ṭapnâk ah a chang seh , nan lâwptlonâk chu zûrnâk ah a chang seh .
59004010	Lalpa mitmuh ah a nâutir u , chun a nan chawnglawmh na lai .
59004011	Ka unau tla , pakhat leh pakhat a sâwi tawnh lah u . Âuzawng a unau sâwitu mawh , simsiattu chu Dân a simsiat hen a sâwi asi . Dân na simsiat chun Dân zâwttu na si lo le , a sâwitu na si dauh asi .
59004012	Dân pêktu leh lâirêltu chu Pathian pakhat cho asi . Amah cho nih ruang a suah kho hen , râwk khawm a râwk kho asi . Na unau tla lâirêl piaktu ding hen âu me na rêl ?
59004013	Tuah ngâinik u , ' Tusûn ah mawh thâi ah mawh , zei khuapi ah mawh kan va kal lai le , chunah chun kum khat kan va râu lai le , tangka cherkhet tawng ding hen saw kan va leh lai , " titu tla ,
59004014	thâituan ah nan nungnâk thu zei hâwi hen me a hawng um awt ti nan theih lo . Sûm sâwtlotê a hawng lang le , a tlâu nawlh mi hâwi nan si ruangah .
59004015	Chun , " Lalpa nih rem a ti chun kan dam lai le , chu chu , kha kha kan ti lai , " nan ti ding asi .
59004016	Sikhawmsele , tuah nanna zûm hen nanna khâwng , chubang khâwngnâk zawzawng chu sual asi .
59004017	Churuangah , âuzawng thil ṭha ti ding theih ko hen tilo chu sual asi .
59005001	Chun , tuah nannih mi nei tla , ngâi u ! Nan tlûnah hamhnâk a hawng tlung ding mi ruangah chun ṭap ule , râk chiam u !
59005002	Nan neih tla â râwk le , nan nipuan tla rûlchawn nih a ei dih rawh .
59005003	Nan ngûn leh tangka tla a êk ver rawh le , a êk mi chu nan mawh ti theihnâk asi lai le , nan taksa chu mei kâng hâwi hen a ei hep lai . Ni dawnghnâk leiah chun neih nan khawng asi .
59005004	Nan lo ah lawh nan lâk mi a man nan pêk lo mi tla vûirâmnâk leh fang pumhtu tla âu hâu chu zeizawng tikho Lalpa Pathian nâ nih a theih .
59005005	Tual ah hin nuamchên hen nan um le , lâwptlo tak hen nanna siam le , thah ni ding rangah bit tak hen nanna châwm rawh .
59005006	Mi rep chu nan mawhtir le , nan thah , chun anih nih chun an do na lo .
59005007	Chun , ka unau tla , Lalpa hawng kal lân lo felfê tak hen um u , lo dâwngpu nih chun ruah masa leh madungchem chu a tawng lân lo felfê tak hen thlâi rah sung tak chu a ngâk tâwn .
59005008	Chun , nannih khawm felfê tak hen um u . Lungnâk bir tak nei ule , Lalpa hawng kalnâk ni chu a nâi rawh .
59005009	Unau tla , Pathian nih lâi an rêl piak na lo ding hen pakhat leh pakhat a sâwi tawnh lah u . Lâirêltu chu a nâi le , hawng kal ding hen tîm chia hen a um .
59005010	Unau tla , khuavâng , Lalpa min hen thusimtu tla theihkumza u , tuarkhonâk leh felfênâk thu ah zûnzauhnâk ah mang na u .
59005011	Tuar khotu tla chu mi thawsuak kan ti na . Job felfê zia chu nan theih , Lalpa nih a dawnghnâk ah a ti zia khawm kha nan theih , Lalpa chu siherhnâk leh khuaruatnâk hen a khat zia khawm kha .
59005012	Sikhawmsele , ka unau tla , thil zeizawng ah thu nanna tiam liauah siat tham lah u . Tual leh vân min sim hen mawh , thil dang min rerêng sim hen khawm siat tham lah u . Asi mi chu si ko seh , asi lo mi chu si lo ko seh , chu lo chun Pathian lâirêl hen nan um lai .
59005013	Nan lakah a lawksawng mi an um ma ? Thlacham seh . Anna lâwm mi an um ma ? Sawrnâk la sak seh .
59005014	Nan lakah damlo an um ma ? Kawhmi Upa kawh sele , anih nih Lalpa min hen sariak thuh hen thlacham seh .
59005015	Chun , lungnâk hen thlachamnâk nih chun damlo chu a damh lai le , Lalpa nih a chaktir nawlh lai le , a thilsual ti tla khawm ngaihdam asi lai .
59005016	Chun , damh hen nan um khonâk ding hen , nan sual tla thutluang a vawr tawnh ule , thla a cham piak tawnh u , mi rep thlachamnâk nih chun thil fâk tak ati tâwn .
59005017	Elija chu kanmah hâwi minung asi , anih nih chun ruah sûr lonâk ding hen semsêngâi tak hen thla a cham le , kum thum leh thla ruk kar ruah a sûr lo .
59005018	Chun , thla a cham nawlh le , vân nih ruah a sûrtir le , tual nih thlai rah tla a suah rawh .
59005019	Ka unau tla , nan lakah âumawh , thudik thawk hen vâi sele , chun âu nih mawh hawng kîrtir nawlh sele ,
59005020	âuzawng misual lampi a vâinâk thawk hen kîrtir nawlhtu chu thihnâk ah thawk hen a thlarau ruang a suah lai le , sual tamtak ngaihdamnâk a siam piak asi ti a theih seh .
60001001	Hi lasuikuat hi Jisu Krist mifial Peter thawk hen mi asi : Pontia ram , Galatia ram , Kapadokia ram , Asia ram leh Bithinia ram tla ah rekrâwi hen an um mi Pathian mi thîm tla rangah asi .
60001002	Pathian thiltum hâwi hen Thlarau ah a nan thenhlimhtir na ding leh Jisu Krist ê-aw ngâi ding hen , a thisen hen a nan thiangtir na ding hen amah nih a nan thîm na asi . Nan tlûnah zângfahnâk leh remnâk pungtir hen um seh .
60001003	Kan Lalpa Jisu Krist Pathian leh Pa chu sawr hen um seh : Anih nih chun a siherhnâk fâk tak hâwi hen , mithi lakah mi Jisu Krist thawknawlhnâk ruangah lungumnâk nung tawng ding hen nungnâk thar a hawng kan pêk .
60001004	Churuangah , a mi tla rangah Pathian nih a siah mi malsâwmnâk rokual tak tla ting ding hen kan chuanh asi . Chu tla chu nâwmtâm kâi lo leh nawh kholonâk mun vân ah nan rangah a nan kil piak na asi .
60001005	Ruangsuahnâk tik dawnghlei ah hawng lang ding mi timhtuah chia chu tawng ding hen lungnâk ruangah Pathian thiltikhonâk hen vêng mi chu nan si .
60001006	Niknâk tamtak nan tuar mi ruangah sâwtlotê kar nan rangah ngaihsiatkâi khawmsele chu lak chun a lâwm u .
60001007	An thiltum chu nan lungnâk a bir asi ti niknâk asi . Ngûn â râwk kho mi men mei hen an nik , chu hâwi hen ngûn ngâk hen a sung dauh mi nan lungnâk khawm chu um vima ding hen nik bâk ding asi . Jisu Krist a hawng lang tikah nan rangah chawnglawmhnâk leh rokualnâk leh zahkâinâk a hawng si kho hi .
60001008	Amah chu muh lo khawm ule , nan dâwt le , chun amah chu tuah nan muh lo khawmsele nan zumh ; chun sim kho lo rê mi lâwmnâk rokual hen a nan khattir na asi .
60001009	Nan lungnâk thiltum , nan thlarau tla ruangsuahnâk chu nan tawng ruangah .
60001010	Khuavâng tla nih fîmkhur tak hen an hâwl mi leh an deih mi chu ruangsuahnâk thu , Pathian nih thilpêk a nan pêk awt mi chu asi .
60001011	Zeitik ah a hun asi awt , chun zei hâwi hen a hawng um awt ti muh ding anna tum ; Krist Thlarau anmah lakah um mi nih chun Krist tuarnâk ding tla leh rokualnâk a hawng um ding mi tla chu tuliau hun hi a zauhtir .
60001012	Tuah thudik leikâng thu an sim mi nan theih hâwi hen Pathian nih chun khuavâng tla sinah a rianṭuan chu an rangah ṭhatvaknâk rang ding silo hen , nanmah ṭhatvaknâk rang ding dauh hen Pathian chu khuavâng tla sinah â langh asi . Thâwngthâng ṭha simtu mifial tla , vân thawk hen Thlarau thiltikhonâk hen fial mi nih chun hi thudik hi a nan simh na asi . Hi thudik tla hi asi , vânmifial tla khawm nih theih an duh mi chu .
60001013	Churawhchun rianṭuan ding hen nan thinlung ah a tîm u . A ringrâwn ule , Jisu Krist a hawng a langh tikah malsâwmnâk a nan pêk na ding mi lakah nan lungumnâk zawzawng chu ngauh u .
60001014	Pathian lakah ê-aw ngâi u , nan ât liauah duhnâk nan nei mi hâwi a um ding hen nan nungnâk tla chu siang lah u .
60001015	An kawh natu Pathian chu a thenhlimh hâwi hen , nan thilti zawzawng ah a thenhlimh u .
60001016	Kei ka thenhlimh ruangah nanna thenhlimh ding asi , " ti Pathian lasui thu nih a sim ruangah .
60001017	Chun , thliar leh dang nei lo hen , mikip an rianṭuan hâwi chiau hen lâirêl piaktu chu Pa ti hen nan auh chun hi tual ah nan um kar vial amah zah tak hen um u .
60001018	An thlâk natu pêk singsuan , nan umdân rawtrâilo lakah mi thil râwkkho mi , tangka leh ngûn hen tlanh nan si lo le ,
60001019	dawrâ fa simsâwinâk um lo leh nâwm kawp lo mi Krist thisen sung hen tlanh nan si ti nan theih ruangah .
60001020	Anih chu tual leh vân siam lânah Pathian thîm hen a um le , ni dawnghnâk ah chun nanmah ruangah langh hen a um .
60001021	Amah ruangah mithi lakah mi thawhtu leh a rokualnâk pêktu Pathian lungtu tla nan si le , nan lungnâk leh nan lungumnâk chu Pathian lakah siah thlir u .
60001022	Unau tla hen a zângfah tawnh tatak ding hen , thudik zâwt hen nanna thenhlimhtir ruangah thinlung ah semsêngâi tak hen a dâwt tawnh u .
60001023	Thikho mi nu leh pa fa hâwi silo hen , thikholo mi fa tla , Pathian zungzâl thu nung ah suak nawlh mi nan si ruangah .
60001024	Pathian lasui thu nih , " Mi zawzawng chu belh hâwi an si ; an rokualnâk zawzawng khawm chawmpâr hâwi an si . Belh chu a uai le , a pâr chu a tlawng ,
60001025	sikhawmsele , Lalpa thu lam chu zungzâl hen a um kumza asi , " ti hen a sim hâwi khan . Thâwngthâng Ṭha an simh na mi chu hi thu hi asi .
60002001	Chuvachun , sualnâk zawzawng tla , ngamlêmnâk tla , perpetnâk tla , nahsuahnâk tla , simsiatnâk tla bângtâk u :
60002002	Fasêm suakthar tla hâwi hen thlarau lei nûk hâng thenhlimh chu duh u ; chu nûk hâng chu din hen ṭhang leh ruangsuah nan si kho nâk ding hen .
60002003	Churuangah , Pathian lasui thu nih , " Lalpa vêlneihnâk chu nan tem rawh , ' ti hen , a sim hâwi khan .
60002004	Lung nung , mi nih zeikhawm rawtrâilo ah an ruat mi , Pathian ngaih hen chun sung tak leh a thîm mi , Lalpa sinah chun hawng u .
60002005	Lung nung tla hâwi hen amah sinah hawng u , chun thlarau lei in saknâk ah mang ding hen a pêk u . Jisu Krist zârah Pathian sinah thlarau lei bawlnâk pawmtlâk ap ding hen chunah chun , bâwlpu thenhlimh nan si lai .
60002006	Churuangah , Pathian lasui thu nih , " Lung sung tak chu ka thîm le , Zion ah a ki ah ka siah ; chun , âuzawng amah zumhtu chu an lungdawng lai loh , " ti hen a sim hâwi khan .
60002007	Nannih a lungtu tla rangah chun hi lung hi sung tak asi ; sikhawmsele , a lunglotu tla rangah lam chun : " In saktu tla nih mangtlâklo hâwi hen an duh lo mi lung kha , lung herh chem a hawng si rawh , " ti hen a sim .
60002008	Chun , Pathian lasui thu dang nih , " Hi lung hi minung tla tlûktirtu ding chu asi , anmah tlûktirtu lungpi chu , " ti hen , a sim . An rangah Pathian duhzia thu an lung lo ruangah an tlû rawh .
60002009	Sikhawmsele , mûi ah mi suak hen , a chêu chê tak ah lût ding hen a nan kawh natu Pathian thilchê ti tla nan langhtir khonâk ding hen , nannih chu phun thîm , Lalchem bâwlpu tla , phun thenhlimh , Pathian mi tak nan si .
60002010	A lân chun Pathian mi tla nan si lo , tu lam chun amah mi tla nan si , a lân chun Pathian khuaruatnâk nan tawng lo , tuah lam chun khuaruatnak nan tawng rawh asi .
60002011	Duhtak le tla , khual leh khualtlâwng mi nan si ruangah thlarau do tâwntu taksa duhnâk tla bângtâk ding hen ka nan ngiar na asi .
60002012	Lunglotu tla lakah nan changh zia chu ṭha tak si seh ; chun thilsual titu tla hâwi hen , an simsiat na mi lakah chun nan thil ṭha tla an theihthiam tikah a hawng kalnâk Ni ah Pathian an chawnglawmh kho lai .
60002013	Lalpa ruangah minung nih thuneitu ah a siah na mi sin kipah a pêk u : thuneihnâk sâng neitu Lalchem ,
60002014	thilsual titu tla rêp ding hen leh thu ṭha titu tla sawr ding hen amah fial mi governor sinah khawm .
60002015	Nan thil ṭha ti hen mi a hawlh salam mi tla chu na bângtir ding hen Pathian nih a nan duh na asi .
60002016	Thawsuak tak hen um u , nan thawsuaknâk chu zei sual tal phenhtu ah mang lah u , Pathian to-aw hâwi hen um dauh u .
60002017	Mi zawzawng chawnglawmh u , na unau lungtu tla dâwt na le , Pathian ṭih u , chun Lalchem chu chawnglawmh u .
60002018	To-aw tla , ṭih tak bû hen nan hotu tla thu thu hen um u , mi ṭha leh mi nunnêm tla lakah cho si lo hen , mi ṭha lo tla lak khawmah nan zah na zia langhtir u .
60002019	Pathian theihnâk ruangah tuar lo ding tuar hen , ngaihsiatnâk nan tuar rarâm chun Pathian nih chu lakah mal an sâwm na lai .
60002020	Thilsual nan ti hen , vuak nan tuar hen , felfê tak hen tuar khawm ule , sawrnâk zei me nan tawng lai ? Sikhawmsele , thil ṭha nan ti hen , felfê tak hen nan tuar chun Pathian nih chu lakah mal an sâwm na lai .
60002021	Hi hi asi , ti ding hen Pathian nih a nan kawh na mi chu : Krist nih nan rangah a tuar rawh ruangah a nehnûn nan zûl ding hen zûnzauh dingah a nan mâk na asi .
60002022	Anih nih chun thilsual rerêng a ti lo , a kâ thawk hen âwkrâwl thusim khawm âukhawm nih an theih dah loh .
60002023	Mi nih hawlhsiat an barh liau khawmah a barh na bâk lo , a tuar liau khawmah a ṭhih na lo , lâirêltu rep , Pathian lakah a lungumnâk a ngauh dauh asi .
60002024	Sual leikângah thi rawh hen , repnâk leikângah kan nung khonâk ding hen Krist ngelchel nih kraws ah khan a taksa hen kan sual tla a phurh le , amah liamnâk tla hen damtir hen nan um rawh .
60002025	Dawrâ tla lampi an vâi mi hâwi nan si . Sikhawmsele , tuah lam chun nan thlarau tla Kiltu leh Dawrâpu chu zûl ding hen kîrtir nan si rawh .
60003001	Chu hâwi ber hen , nannih nupi tla , nan pasal tla thu thu hen um u . An lakah zeimaw mi Pathian thu lung lo na khawmsele , thu silo hen , nan nunchan thenhlimh leh zahkâinâk hen neh na ding a tum u .
60003002	Nan nunchan chu a thenhlimh zia leh zah a kâi zia an muh awt ruangah .
60003003	Nan thuam tla chu lênglei thuam sam phiar mawh , ngûn ṭhi awih mawh , nipuan hen thuam mawh si lah seh .
60003004	Chu ngâk hen chun nan sunglei diknâk tel sih hen , Pathian mitmuh ah sung tak , thlarau nunnêmnâk leh lungngamnâk dawhnâk hen thuam si dauh seh .
60003005	Chu hâwi hen a lânah mi nunau thenhlimh Pathian lungtu tla khawm kha an pasal tla thu thu hen um chu thuam hâwi hen an mang .
60003006	Sari khawm chu hâwi hen a um ; Abraham thu thu hen a um le , a pasal chu , " Ka Lalpa , " ti hen a auh . Thil zeizawng ah lâu lo hen thil ṭha nan ti chun tuah Sari fanu tla nan si .
60003007	Nannih pasal le tla khawm , nunau hi mi chaklo dauh mi an si ti theih hen chawnglawmh na u ; Pathian nungnâk thilthawtpêk an tingpi natu an si ruangah . Hi hi ti ule ; chun nan thlachamnâk tla kham hen a um lai loh .
60003008	A dawnghnâk ah chun nan ektê hen thinlung munkhat hen um u , a siherh tawnh u ; unau tla hâwi hen a dâwt tawnh u , zângfahnâk nei tawnh ule , a nâutir tawnh u .
60003009	Sual chu sual hen rulh lah u , siatbarhtu chu siatbarh bâk lah na u , chu ngâk chun mal lam sâwm lehlam na u . Churuang chun malsâwmnâk ting ding hen Pathian nih a nan kawh na asi .
60003010	Pathian lasui thu nih , " Âuzawng lâwm tak hen nung duhtu leh tik ṭha muh duhtu nih chun , thu ṭha lo leh âwkrâwl thusim bâng seh .
60003011	Sual kaltâk hen thil ṭha ti seh , remnâk hâwl hen ṭhâwl vima seh .
60003012	Lalpa mit chu mi rep tla tlûnah a um le , an thlachamnâk tla khawm a ngâi kumza tâwn ; sikhawmsele , thilsual titu tla chu do hen a hertâk dauh na , " a ti .
60003013	Thil ṭha hi nan duh chun âu nih an râwk na lai ?
60003014	Thil dik ti ruangah tuartu ding nan si chun nan thaw a suak . Minung tla khawm ṭih lah ule , lungdawng lah u .
60003015	Nan thinlung tla ah Krist rangah zahnâk nei ule , Lal ah siam u . Nanmah lakah lungumnâk nan nei mi simhfiang ding hen an duh natu zawng chu sâng ding hen nunnêm leh zah tak hen a timhtuah kumza u .
60003016	Sia leh ṭha theihnâk thiang tak nei ule , an simsiat na nâk leikângah Krist ah nan umdân ṭha sâwitu tla chu mualpho hen an um kho lai .
60003017	Thilsual ti ruangah tuar ngâk chun , Pathian rem tizia asi chun , thil ṭha ti ruangah tuar hi a ṭha dauh .
60003018	Churuangah , Krist ngelchel chu nan rangah a thi le , sual tla ruangah mi zawzawng rangah veikhat a thi le , Pathian sinah hawng kan ruai ding hen mi ṭha lo ruangrûl ah mi ṭha a thi . Taksa ah chun thah hen a um le , thlarau ah chun nunh hen a um .
60003019	Thlarau hen a kal le , rêngin ah mi thlarau tla sinah thu a sim .
60003020	Chu tla chu a lânah , Noa san ah lawng sâi liauah , Pathian nih dawnhkho tak hen a ngâk na liauah lung ding duhlotu tla thlarau an si . Lawng ah mi tâwmtê , pariat cho tî lakah mi ruangsuak hen an um ;
60003021	chu chu baptisma zauhtirnâk asi . Baptisma chu taksa lakah mi nâwmtâm thianhnâk chu asi loh , sia leh ṭha theihnâk hen Pathian lakah thutiam asi dauh . Chu nih chun tuah Jisu Krist thawknawlhnâk zârah ruang a nan suah na asi .
60003022	Jisu chu vân ah kal hen Pathian vawrhlei ah a to rawh . Vânmifial zawzawng tla leh vân ah thuneitu tla leh thiltikhonâk tla tlûnah lâi a rêl .
60004001	Chun , Krist nih taksa hen a tuar rawh ruangah nannih khawm chu hâwi dawnruatnâk hen nanna chaktir ding asi . Âuzawng taksa ah buartu nih chun sual a bângtâk rawh ruangah .
60004002	Churawhchun , tu thawk hen chun minung duh dân silo hen , taksa ah nan um kar zawng chu Pathian duhzia hen nan um ding asi .
60004003	Chuvachun , lunglotu tla nih ti ding hen an duh mi chu a lânah nan ti tâwk ual rawh . Nan nungnâk tla chu , hurnâk tla , taksa duhnâk tla , uain duhnâk tla , zû mun ah lâwmnâk tla , zû din murui tla , ruk sawnhnâk nâwmtâm tla lakah nan um kha .
60004004	Tuah anmah nuamchênnâk lakah nanna tel bâk lo ruangah lunglotu tla nih chê an ti le , an simsiat na tâwn asi ,
60004005	Minung leh mithi lâirêltu ding Pathian sinah chun an thâwngthâng an sim teh lai .
60004006	Mithi tla chu midang zawzawng tla hâwi hen laikulh ah an um liauah lâirêl piak hen an um le , sikhawmsele , Pathian a nung hâwi hen thlarau ah an nung khonâk ding hen an sinah Thâwngthâng Ṭha simh hen an um .
60004007	Thil zawzawng dawnghnâk chu a nâi rawh . Thla nan cham khonâk ding hen mah lakah sûm leh ringrâwn hen nan um ding asi .
60004008	Zeizawng ngâk hen , semsengâi tak hen a dâwt tawnh ule , dâwtnâk nih sual tamtak a khuh tâwn ruangah .
60004009	Chipchiar lo hen khual a tlungtir tawnh u .
60004010	Mi kip nih thilpêk nan tawng mi chu Pathian zângfahnâk zauhkhenhtu tla hâwi hen , midang tla ṭhatnâk ding hen ti u .
60004011	Mi âuzawng nih thu a sim chun Pathian thu sim seh ; mi âuzawng nih rian a ṭuan chun Pathian nih chaknâk a pêk hâwi vima hen ṭuan seh . Churawhchun Jisu Krist zârah Pathian chu thu zeizawng ah chawnglawmh hen a um kho lai . Rokualnâk leh thiltikhonâk chu zungzâl hen amah tâ asi . Amen .
60004012	Ka duhtak le tla , nan lakah a dân lo hâwi hen thil zeimawh hawng tlung menza khawmsele niknâk fâk tak nan tuar mi hi chê ti lah u .
60004013	A rokualnâk langh hen a um tikah lâwmnâk rangtling hen nan um khonâk ding hen Krist tuarpitu nan si ti theih hen a lâwm dauh lehlam u .
60004014	Krist lungtu nan si ruangah fâi nan si chun nan thaw a suak , rokualnâk Thlarau leh Pathian Thlarau chu nan lakah a um ruangah .
60004015	Sikhawmsele , nan lakah âukhawm minung thahtu asi ruangah mawh , mifîr asi ruangah mawh , thilsual titu asi ruangah mawh , midang tla thilti ah tel bâktu ruangah mawh tuar ding hen um lah seh .
60004016	Sikhawmsele , Kristian na si ruangah na tuar chun ningzak lah , Krist min hen na tuar ruangah chun Pathian sinah lâwmthu sim lehlam rawh .
60004017	Lâirêlnâk dawmh ding hen tik chu a hawng tlung rawh , chun Pathian mi tla chu lâirêl piak masa ding asi . Kanmah lakah â dawmh chun Pathian thawk hen Thâwngthâng Ṭha lunglotu tla dawnghnâk chu zei hâwi dek asi lai ?
60004018	Pathian lasui thu nih , " Mi ṭha tla rang men ah ruangsuah a har chun , Pathian neilo mi leh misual tla rang chun zei hâwi dek asi lai ? " ti hen , a sim hâwi khan .
60004019	Churuangah Pathian duhzia hâwi hen tuartu tla nih chun thil ṭha ti hen amah Siamtu zumhkâi tak sinah a kiltir na seh .
60005001	Chun , nan lakah kawhmi upa tla chu , kei kawhmi upa si bâk mi , Krist tuarnâk tla theihpitu , rokualnâk a hawng lang ding mi ting bâktu ding mi nih hin ka nan fawrh na .
60005002	Nan lakah Pathian murui um mi tla chu , ti ding asi ruangah silo hen , Pathian thu hâwi a thinlung thawk bû hen , lawh duh ruang cho silo hen , thinlung ah duh tak bû hen zauhkhenh u .
60005003	Nanmah zauhkhenh ding hen pêk an si mi tla tlûnah a laltir lah ule , murui tla zûnzauh ding hen a siam lehlam u .
60005004	Chun , Dawrâpu Lian a hawng a langh tikah a rokualnâk lallukhuh nawh kholo mi chu nan tawng lai .
60005005	Chu hâwi ber hen , nannih seino tla , upa tla thu ngâi u . Nan ektê hen rian a ṭuan piak tawnh ule , thinlung nâunâk hen a thuam u . Pathian nih mizûm tla a do le , â nâutir mi tla lam chu , zângfahnâk a pêk tâwn ruangah .
60005006	Churuangah , a tik takah chun a nan chawnglawmh kho na ding hen Pathian kut chak tak tangah chun a nâutir u .
60005007	Anih nih a nan sunhsak na tâwn ruangah nan lawksawngnâk zawzawng amah lakah ap ver u .
60005008	Ruat tet ule , a ringrâwn u : Nan leido Diabol chu chakeibaknei hâwi hen âumawh veih ding hâwl hen nan kiangkam ah a hûk asi .
60005009	Nan unau laikulh ah um mi tla lakah chun chu hâwi tuarnâk chu a hawng tlung bâk ti theih hen bir tak a lung bû hen amah chu do u .
60005010	Chun , Pathian zângfahnâk zawzawng a zungzâl rokualnâk ting ding hen Krist a nan kawh natu nih chun sâwtlotê nan tuar nûnah siam rangtling hen , birhtir hen , a nan chaktir na lai .
60005011	Amah sinah chun thiltikhonâk chu zungzâl hen um seh : Amen .
60005012	Ka unaupa zumhkâi tak hâwi hen ka ruat mi Silas kut ah nanmah fawrhnâk leh Pathian zângfahnâk tatak asi ti theihtir hen , tawi tek hen nan sinah ka rîn asi . Chu lakah chun bir tak hen dîr u .
60005013	Babulon khua ah um mi , nanmah hâwi hen Pathian thîm bâk mi nan farnu nih hin chibai a nan bûk na . Ka fapa Mark khawm nih chibai a nan bûk na .
60005014	Kristian dâwtnâk châwchawk hen chibai a bûk tawnh u . Krist ah um mi zawzawng nan ektê sinah remnâk um seh .
61001001	Simon Peter , Jisu Krist to-aw leh mifial thawk hen chun Jisu Krist kan Pathian leh ruangsuahtu repnâk ruangah zumhnâk sung tak kanna ting mi hâwi ting bâk mi tla sinah ,
61001002	Pathian leh kan Lalpa Jisu theihnâk lakah chun , nan tlûnah zângfahnâk leh remnâk pungtir hen um seh .
61001003	Amah rokualnâk leh ṭhatnâk zârah hawng kan kawhtu a thâwngthâng theih ruangah a Pathian thiltikhonâk nih nungnâk leh Pathian sunhsaknâk leikângah chun , thil zawzawng hawng kan pêk asi .
61001004	Churuang chun , a thutiam sung tak leh rokual tak chu hawng kan pêk asi ; chun , duhnâk ruangah laikulh ah râwknâk a hawng um mi hi tektâk rawh hen , chubang thutiam sung tak leh rokual tak tla ruang chun , Pathian umzia nan bâwmpi kho bâk lai .
61001005	Hi ruang tak hin , taimâk rerêng suah hen , nan zumhnâk lakah chun ṭhatnâk telh ule , nan ṭhatnâk lakah chun theihnâk telh ule :
61001006	nan theihnâk lakah chun sûmnâk telh ule , sûmnâk lakah chun tuarkhonâk telh ule , nan tuarkhonâk lakah chun Pathian sunhsaknâk telh ule ,
61001007	nan Pathian sunhsaknâk lakah chun unau tla dâwtnâk telh ule , unau tla nan dâwtnak lakah chun dâwtnâk singsuan nei u ;
61001008	hi thil tla hi nan herh mi chu asi , chubang chu tamtak nan nei chun nan tha an thawktir na lai le , kan Lalpa Jisu Krist theihnâk ah chun an chaktir na lai .
61001009	Sikhawmsele , âuzawng chubang thil a nei lo mi chu , a muh khonâk a bî ruangah a muh kho lo asi ; a lânah a sualnâk tâwl piaknâk chu a philh rawh asi .
61001010	Churuangah , unau tla , a nan kawh na nâk leh an tlanh na nâk chu , birhtir ding hen taimâk suah khun u ; chu hâwi hen nan ti chun nan tlû dah lai lo .
61001011	Hi hâwi hen , Jisu Krist kan Lalpa leh ruangsuahtu zungzâl ram ah lût khonâk chu pêk nan si lai .
61001012	Hi ruang hin chubang thil tla chu theih hen , thutak nan sinah um hen , nan bir narêng hen , chubang thil chu an theihpi na ding hen ka timhtuah kumza lai .
61001013	Chun , ka dam kar zawzawng hin , nanmah theihpi hen nan thinlung an thawktir na ding hen ka tum asi .
61001014	Kan Lalpa Jisu Krist nih hawng ka theihtir hâwi khan ka taksa a vei tik ding chu a tlung sawm lai ti ka theih asi .
61001015	Ka thih nûnah khawm chu thil chu nan theihkumza khonâk ding hen ka ṭang lai .
61001016	Kan Lalpa Jisu Krist thiltikho zia leh a hawng kalnâk thu kan theihtir na liau khan thiamthu fing tla zâwttu kan si lo le , a rokualnâk muhtu tla kan si dauh .
61001017	Anih nih chun Pa Pathian sin thawk hen rokualnâk leh chawnglawmhnâk pêk asi liau khan kan um ko asi , Chungnungchem aw-hâu chu a tlûnah hi hâwi hen a hawng suak , " Hi hi ka Fapa duhtak , ka lawmh ngâi mi chu asi , " ti hen .
61001018	Chun , tlâng thenhlimh ah a sinah kan um liau khan chu aw-hâu vân thawk hen a hawng suak mi chu kanmah ngelchel nih kan theih .
61001019	Chun , khuavâng thusim , bir tak kan nei le , khua a hawng dei le , deirêl ârfi chu nan thinlung ah a hawng chêu lân lo chu khâwnvâr chêu , mi nih mûi ah an sunhsak hâwi hen nan sunhsak chun a ṭha asi .
61001020	Pathian lasuibu thu ah simkannâk rerêng hi mah nih simhfiang kho asi lo ti hi zeizawng ngâk hen theihkumza u .
61001021	Simkannâk thu rerêng hi , minung duh thu hen suak asi tâwn lo le , Thlarau Thenhlimh nih mang hen mi nih thu an sim tâwn asi , chu chu Pathian sin thawk hen mi thu asi .
61002001	Lânah mi zapi tla lakah khuavâng telê an hawng suak mi hâwi hen , nan lak khawmah sîntirtu telê an hawng suak lai , annih nih chun anmah tla tlanhtu Lalpa chu phehtâk hen , mi râwk khonak ding hen sîntirnâk diklo an hawng lûtpi lai le , an tlûnah mawhsareh hen siatnâk an tlungtir lai .
61002002	Chun , mi tamtak nih an hurnâk leikâng thilti an zûl lai le , chu an thilti ruang chun thudik chu simsiat asi lai .
61002003	Chun , sîntirtu diklo tla nih chun âwkrâwl thu hen sawlehnak ah an mang na lai . Sikhawmsele , tuan thawk hen an rangah lâirêlnâk chu timh chia asi le , anmah tla tlâutirtu khawm a it lo asi .
61002004	Vânmifial tla nih thil an sual liau khan Pathian nih a zuah lo le , rêpmun ah a lawnh le , lâirêl piak ding ni ngâk hen khur mûi ah a khumh rawh .
61002005	Pathian nih tuan liau laikulh kha a zuah lo le , amah sunhsak lotu umnâk laikulh ah khan buanso a tlungtir rawh ; sikhawmsele , Noa repnâk thu simtu leh midang pasarih chu ruang a suah na asi .
61002006	Pathian nih Sodom leh Gomorah khua tla chu Pathian sunhsaklotu tla tlûnah thu a hawng lang ding mi zauhtirnâk ah siam hen mei ah veih hen an um rawh .
61002007	Lot mi rep tak , misual umdân hur tak mi ruangah ngaihsia thlo tâwn mi chu ruang a suah rawh .
61002008	Chu mi rep chu an lakah um hen , a mit hen a muh na le , a nâ hen a theih na le , misual tla umdân ṭhalo tak nih chun nisiar a thinlung an fâktir tâwn .
61002009	Lalpa nih chun amah sunhsaktu tla chu lêmnâk thawk hen suah na ding leh misual tla chu lâirêl ni rang dingah siah rih ding dân a theih .
61002010	Chubang tla chu , an taksa duhnâk nâwmtâm lei zûltu tla leh Pathian thuneihnâk zauhnawmhtu tla an si . Hi sîntirtu telê tla hi an râlṭha hen anna zûm le , tlûnlei mi rokualnâk khawm zahnâk an nei lo le , an do lehlam asi .
61002011	Sîntirtu telê tla ngâk hen chaknâk leh thiltikhonâk nei dauh mi vânmifial tla men nih Lalpa mâika ah chun , an do na hen an phiar ngam na lo mi kha an do na .
61002012	Sikhawmsele , hi bang dawnruatnâk neilo tla hi , vâkrit hâwi cho hen suak an si le , thil an theihthiam lo mi tla chu an simsiat le , anmah khawm ramsa hâwi hen veih hen an um lai .
61002013	Tuarnâk siamtu tla chu tuarnâk ber hen rulh an si lai , an rangah din leh ei nuamchên chu sûn nî tangah asi le , nan sinah an ei bâk khawmah , bumnâk ah um hen anna lâwm kar vial chu an rangah ningzaknâk leh mualphonâk cho asi .
61002014	An thinlung ah chun nunau duhnâk an khattir le , sual leikang thilti an chim lo , mi chaklo tla an tlûktir le , an thinlung chu duhnâk ah an zawngh nek le , Pathian siatbarh nâk tangah um mi tla an si .
61002015	Beor fapa Balaam thilsual ti hen tangka tawng ding duhtupa lampi chu zawh hen , lampi dik chu an mâk le , lampi an vâi rawh .
61002016	Chun Balaam chu a thilti sualnâk ruangah fâi hen a um rawh ; rang hawlh kholo mi chu minung hawlh hen a hawlh le , khuavâng thilti diklo chu a khap asi .
61002017	Chu minung tla chu tikang va ah vândâwm thlipi nih a ranh mi hâwi an si , chubang tla rang ding chun , mûi thûk tak an mun rang dingah Pathian nih a ruat asi .
61002018	Diklonâk ah an um mi tla thawk hen an suak rawh mi tla chu tlûktir na ding hen taksa duhnâk sual leh hurnâk an mang tâwn .
61002019	Anmah chu râwknâk sal si bû hen , midang rangah sal suaknâk thu an simh na tâwn , âuzawng hawng kan nehtu chu sal ah hawng kan siamtu an si .
61002020	Lalpa leh Jisu Krist an theih ruangah , laikulh nâwmtâm tla tektâk nun khawmah , chu lak ber ah an tâng nawlh hen , neh hen an um nawlh chun , an umdân madung chu a li mi ngâk hen â râwk dauh lai .
61002021	Lampi rep chu theih nûnah , thupêk thenhlimh an sinah a kiltir na mi chu kaltâk ngak chun , lampi rep chu theihlo dâidua na sele an rang a ṭha dauh lai .
61002022	" Ui amah luak leiah a kîr le , vawkpi â ṭâwl thiang rawh mi khawm nêngthû ah a bual ding hen a kîr nawlh " ti thufing dik tak chu an tlûnah a hawng lang rawh asi .
61003001	Duhtak tla , tuah nan sinah ka rîn mi hi ka lasuikuat veinihnâk asi . Chu lasuikuat tla nih chun nan thinlung dawnruatnâk thenhlimh chu thawhtir ding hen ka ti asi .
61003002	Khuavâng thenhlimh tla thu simhkan leh nan mifial tla kâ ah leh , Lalpa leh Ruangsuahtu thupêk chu nan theihkumza ding hen ka nan duh na asi .
61003003	Hi hi a masa hen theih ule , ni dawnghlei ah chun , anmah duhnâk hâwl vima a um hen , mi mah kawngkâ cho ruattu tla an hawng um lai .
61003004	" Ka hawng kal lai , a ti mi chu a hawng lo ne ? A zei ah a um ? Hawng kan thlâktu tla khawm an thi ver rawh , laikulh tuah tir thawk hen thil zeizawng a mahmun kumza ko ne ? " ti hen an nihsanh na lai .
61003005	Pathian thu hen tuan liau vân tla a hawng um le , tual khawm tî thawk hen siam asi .
61003006	Chubang lakah chun , chu liau mi laikulh chu tî nih a nîm le , a tlâu rawh ti anna theihtir lo asi .
61003007	Sikhawmsele , tuah vân tla leh tual um mi tla hi , Pathian thu ber hen mei hen veih an si lai le , Pathian sunhsaklo tla lâirêlnâk leh veihnâk ding ni rangah siah an si .
61003008	Sikhawmsele , duhtak le tla , hi thu kâ khat hi philh lah u , " Lalpa ngaih hen , ni khat hi kum sâng khat asi le , kum sângkhat khawm hi ni khat hâwi asi , " ti hi .
61003009	Mi zeimaw mi nih Lalpa chu fûm hen an ruat hâwi hen a thutiam leikângah chun a fûm lo , âukhawm tlâu ding siang lo hen , mi zawzawng rim duh hen , nan lakah â dawnhkho mi asi dauh .
61003010	Sikhawmsele , Lalpa Ni chu mifîr hâwi hen a hawng tlung lai . Chu ni tla chu vân tla chu rihâu fâk tak hen a tlâu lai le , veih asi lai ; tual leh a sungah mi tla chu a kâng lai .
61003011	Chu zawng thil tla chu râwk a hawng si rawh chun zei hâwi hen um ding mi minung me nan si lai rawh ne ?
61003012	Pathian Ni a tlung ding na ngâk liauah , thenhlimh tak hen Pathian sunhsak hen um rawh , chu Ni ah chun vân meialh hen a zawrtir lai le , vân thil tla chu linhnâk hen a zawrtir lai .
61003013	Sikhawmsele , Pathian thutiam hâwi hen vân thar leh tual thar , a sungah repnâk um ding mi chu kan ngâk asi .
61003014	Churuangah , duhtak le tla , chu Ni nan ngâk ruangah Pathian mitmuh ah thenhlimh leh sual lo hen a sinah lungngam tak hen nan um khonâk ding hen a ṭang u .
61003015	Kan unaupa Pawl nih , Pathian nih finghnâk a pêk mi chu mang hen nan sinah lasui a hawng rîn hâwi khan , Lalpa dawnhkhonâk chu ruangsuahnâk tik ṭha a nan pêk na mi hâwi hen ruat u .
61003016	Asi , chubang thu chu a lasuikuat zawzawng lakah , hi thu hi a sim asi ; chu lak chun thu theih har tak tla khawm a um le , mi finglo leh mi birlo tla nih Pathian lasui thu dang an ngâi sual mi hâwi hen , an ngâi palh le , mah le mah anna tlâutir phah tâwn .
61003017	Chun , duhtak le tla , nannih nih chubang thu chu nan hawng theihkan ruangah a râlring u , chu lo chun misual diklonâk ah kalpi sual a um hen , bir tak hen nan um mi nan tlû sual lai .
61003018	Sikhawmsele , kan Lalpa leh Ruangsuahtu Jisu Krist zângfahnâk leh theihnâk ah chun hawng ṭhang u . Tuah leh zungzâl tiang hen amah sinah chun rokualnâk um seh ! Amen .
62001001	Nungnâk Thu , a tîr thawk hen a um mi kha , kan nâ hen kan theih le , kan mit hen kan muh kha , kan zauh le , kan kut hen kan tawngh kha .
62001002	Chu nungnâk chu muhkho hen a hawng um le , kan muh rawh ; kan theihtir na le , chu zungzâl nungnâk , Pa sinah mi kan sinah theihtir hen a um mi chu kan simh na asi hi .
62001003	Churuangah kan muh hen kan theih mi chu kan simh na bâk asi , nannih khawm nih Pa leh Fapa Jisu Krist kawmhnâk ah kanna khat khonâk ding hen .
62001004	Chun , kanna lâwmnâk a rangtling khonâk ding hen hi bang thu hi kan rîn asi .
62001005	Chun , thuchah a Fapa sin thawk hen kan theih le , nan sinah kan simh na mi chu hi hi asi : Pathian chu chêu asi , amah lakah chun mûi rerêng a um lo .
62001006	Mûi lakah um ko hen " Amah hen kanna kawmh " kan ti chun âwkrâwl kan sim asi , thutak khawm chu kan zâwt lo ,
62001007	chun , amah chu chêu ah a um hâwi hen , kannih khawm chêu ah um kan si chun , kanna kawmh dut le , a Fapa Jisu thisen nih kan sual zawzawng a thiangtir asi .
62001008	" Sual kan nei lo " kan ti chun mah le mah kanna perpet le , thutak chu kanmah lakah a um lo asi .
62001009	Kan sual tla Pathian sinah thutluang kan vâwr chun , kan sual tla ngaihdam ding leh kanna replonâk zawzawng leh kan sual tla thiangtir ding hen , â rep hen zumh a kâi asi .
62001010	" Thilsual kan ti lo " kan ti chun , Pathian chu âwkrâwl ah kan siam le , a thu khawm kanmah lakah a um lo asi .
62002001	Ka fa le , thilsual nan ti lonâk ding hen hi bang thu hi nan sinah ka hawng rîn asi . Chun , âuzawng nih thilsual a ti chun , Pa sinah simpitu Jisu Krist mi rep chu kan nei asi ,
62002002	anih chu kan sual tla thutluangvâwrnâk asi , kanmah tla sual cho silo hen , laikulh zawzawng sual thutluangvâwrnâk khawm asi .
62002003	Chun , a thupêk tla kan zâwt chun , chu lakah chun amah kan theih ti kanna theih asi .
62002004	A thupêk tla zâwt ṭung lo hen , " Amah ka theih " titu chu mi âwkrâwl asi , thutak khawm amah lakah a um lo .
62002005	Âuzawng a thu zâwttu chu amah lakah chun Pathian zângfahnâk a rangtling tatak rawh asi .
62002006	Pathian sinah kan um asi ti theihnâk chu hi hi asi , Pathian lakah ka um titu chu Jisu hâwitê hen a um ding asi .
62002007	Duhtak le tla , thupêk thar lam chu nan sinah ka hawng rîn lo le , thupêk li , a tîr thawk hen nan nei mi kha ka hawng rîn dauh asi . Thupêk li chu nan theih rawh mi thu kha asi .
62002008	Sikhawmsele thupêk thar rîn hâwi khawm ka si , chu chu Jisu Krist lakah leh nanmah lakah a lang asi , chêu tatak chu tuah a hawng chêu rawh ruangah mûi chu a vei liau chir asi .
62002009	Mah unau hua ṭung hen , " Chêu ah ka um " titu chu tu khawmah mûi ah a um ko asi .
62002010	Mah unau zângfahtu chu chêu ah a um kumza le , amah lakah tlûknâk rerêng a um lo .
62002011	Mah unau huatu lam chu mûi ah a um le , mûi ah a kal asi , mûi nih a mit a châwtir rawh ruangah a kalnâk ding a theih lo asi .
62002012	Fa le tla , Krist min hen nan sual tla ngaihdam asi rawh ruangah nan sinah ka hawng rîn asi .
62002013	Pa le tla , amah chu a tîr thawk hen a um kumza ti nan theih ruangah nan sinah ka hawng rîn asi . Rualnâu tla , Misual chu nan neh rawh ruangah nan sinah ka hawng rîn asi .
62002014	Fa tla , Pa chu nan theih ruangah nan sinah ka rîn asi . Pa tla , amah chu a tîr thawk hen a um kumza ti nan theih ruangah nan sinah ka hawng rîn asi . Tlangvâl tla , nan chak le , Pathian thu nanmah lakah a um kumza le , Misual chu nan neh rawh ruangah nan sinah ka hawng rîn asi .
62002015	Laikulh hi zângfah lah ule , laikulh ah thil um tla khawm hi zângfah lah u . Âuzawng nih laikulh hi a zângfah chun , Pa a zângfahnâk amah lakah a um lo .
62002016	Laikulh ah thil a um mi zawzawng , taksa duhnâk tla , mit duhnâk tla , dam kar rokualnâk tla hi Pa thawk hen suak asi lo , laikulh thawk hen suak asi dauh .
62002017	Laikulh hi a duhnâk tla hen a tlâu liau chir asi . Pathian duhzia titu lam chu zungzâl hen a um kumza lai .
62002018	Ka fa le tla , tik dawnghnâk chu a nâi rawh , Krist Mêlma a hawng kal lai ti nan theih rawh hâwi khan , tu khawmah Krist Mêlma tamtak an hawng suak rawh , churuangah chun tik madungchem asi rawh ti kan theih .
62002019	Annih chu kan lakah mi murui an si lo ruangah hawng kan kaltâk le , kanmah mi tak si na sele kan sinah an um vima ding asi , sikhawmsele , an ektê hen kanmah mi tak an si lo ti a lang fiang khonâk ding hen hawng kan suaktâk rawh asi .
62002020	Sikhawmsele , nannih lam chu Krist nih Thlarau Thenhlimh an tawih na ruangah , nan ektê hen thudik nan theih asi .
62002021	Thutak chu nan theih lo mi asi lo ruangah ka rîn asi , nan theih ruangah leh thutak lakah âwkrâwl zeikhawm a suak dah lo ti nan theih ruangah ka rîn dauh asi .
62002022	Jisu chu Mesia asi ti lunglotu nûnlêm chun mi âwkrâwl âu me um ? Krist Mêlma chu Pa leh Fapa lung lotu hi asi .
62002023	Âuzawng Fapa lung lotu nih chun Pa khawm a lung lo , Fapa lungtu lam nih chun Pa khawm a lung asi .
62002024	Thuchah a tîr thawk hen nan theih rawh mi kha nan thinlung ah kil thlir u . Chu hâwi hen nan thinlung ah nan kil thlir chun Pa leh Fapa hen nanna tlâi kumza lai .
62002025	Amah Jisu Krist nih pêk ding hen hawng kan tiamh mi chu zungzâl nungnâk asi .
62002026	Nanmah tla an bum awt natu thâwngthâng chu nan sinah ka rîn asi .
62002027	Nannih lam chu Jisu Krist nih a Thlarau an pêk na le , chu Thlarau nan sinah a um kar zawng chu âu sîntir khawm nan herh lo . Thlarau nih chun zeizawng an sîntir na ruangah leh a sim mi vial chu thudik asi ruangah âwkrâwl asi lo . Thlarau sîntirnâk chu zûl ule , Krist lakah um u .
62002028	Fa le tla , amah ah um kumza u , amah a hawng a langh tikah ningzak lo hen râlṭha tak hen kan um kho lai .
62002029	Amah chu mi rep asi ti nan theih chun , mi âuzawng repnâk titu chu Pathian fa asi ti nan theih lai .
62003001	Ngâinik u , Pa nih hawng kan dâwt zia chu a fâk a ! A dâwtnâk fâk tak ruangah Pathian fa ah kawh hen kan um hi , chu hâwi chu kan si , hi ruangah laikulh nih hawng kan theih lo asi , amah chu an theih lo ruangah .
62003002	Duhtak tla , tuhin Pathian fa tla kan si le , zei hâwi hen kan um awt ti lam chu a lang lo rih , amah a hawng a langh tikah amah hâwi hen kan um awt ti lam chu kan theih , amah chu a umdân hâwitê hen kan muh awt .
62003003	Âuzawng Jisu Krist ah lungnâk nei mi vial nih amah â thenhlimh hâwi hen a thenhlimhtir tâwn .
62003004	Âuzawng thilsual titu vial nih dân a buar tâwn , sual chu dân buarnâk asi .
62003005	Amah chu sual tla veih ding hen a hawng lang rawh ti nan theih , amah lakah chun sual zeikhawm a um lo .
62003006	Âuzawng amah lakah umtu nih chun thilsual a ti lo , âuzawng thilsual titu nih chun amah chu a muh lo le , theih khawm a theih lo .
62003007	Fa le tla , âu perpet hen khawm um lah u , Jisu Krist â rep hâwi hen thil dik titu chu â rep asi .
62003008	Thilsual titu chu Diabol lak mi asi , Diabol chu a tîr thawk hen thilsual titu asi . Pathian Fapa a hawng kalnâk san tak chu Diabol thilti veih ding hen asi .
62003009	Âuzawng Pathian fa nih chun , Pathian nunchan amah lakah a um kumza ruangah thilsual a ti tâwn lo , Pathian a Pa asi ruangah thilsual a ti kho lo .
62003010	Hi lak hin Pathian fa tla leh Diabol fa tla chu â theih asi . Âuzawng thu dik ti lotu mawh , a unau zângfah lotu chu Pathian fa asi lo .
62003011	Hi hi a tîr thawk hen thuchah nan theih mi kha asi : Kanna zângfah tawnh ding asi , ti hi .
62003012	Kain misual lakah mi mah unau thahtu hâwi khan kan um ding asi lo le , zeiruang me Kain nih anih chu a thah ? Amah thilti a dik lo le , a unau Abel thilti chu a dik ruangah .
62003013	Unau le tla , laikulh nih a nan hua na chun chê ti lah u .
62003014	Kan unau tla kan zângfah ruangah thihnâk ah mi kan suak le , nungnâk ah kan lût rawh ti kan theih . Âuzawng chu hâwi ti lotu chu thihnâk ah a um kumza asi .
62003015	Âuzawng a unau huatu chu mi thahtu asi , mi thahtu âukhawm zungzâl nungnâk ting an um lo ti nan theih .
62003016	Hi lak hin zângfahnâk chu zei me asi ti kan theih , Krist nih kan rangah a nungnâk hawng kan pêk mi lak hin , kannih khawm nih unau tla rangah kan nungnâk kan pêk bâk ding asi .
62003017	Âuzawng laikulh sum leh pâi nei hen , a unau samphâng hen muh sele , anih chu ṭangpi lah sele , Pathian zângfahnâk chu amah lakah zeitin a um lai ?
62003018	Fa le tla , thu cho hen a zângfah lah ule , kâ cho hen khawm a zângfah lah u , thilti leh thungâi tak hen si dauh seh .
62003019	Hi lakah hin thutak ah um kan si ti kanna theih asi . Kan thinlung khawm nih Pathian lakah mi kan si ti a theih lai ,
62003020	kan thinlung nih mawh hawng kan phurhtir khawmah , Pathian chu kan thinlung ngâk hen rokual dauh leh zeizawng theihkhotu asi .
62003021	Duhtak le tla , kan thinlung nih mawh hawng kan phurhtir lo chun Pathian lakah kan râlṭha asi .
62003022	Chun , a thupêk tla kan zûl le , a mitmuh ah thil lawmhkâi kan ti tâwn ruangah , kan ngiar mi zawng kan tawng tâwn .
62003023	Chun , a thupêk chu hi hi asi , Jisu Krist nih thu hawng kan pêk hâwitê hen , Jisu Krist min lung hen a zângfah tawnh ding asi .
62003024	Pathian thupêk zûltu chu Pathian lakah a um kumza le , Pathian khawm amah lakah a um . Chun hi lak hin amah chu kanmah lakah a um kumza ti kan theih , Thlarau hawng kan pêk mi lak hin kan theih asi .
62004001	Duhtak tla , Thlarau nei ding ti thusimtu zawzawng chu lung ver lah u , thlarau chu Pathian lakah mi asi leh silo nik u . Khuavâng telê tamtak mun kipah an suak rawh ruangah .
62004002	Hi lakah hin Pathian Thlarau chu nan theih lai : âuzawng Jisu Krist chu taksa ah a hawng a chang asi titu chu Pathian lakah mi Thlarau neitu asi .
62004003	Sikhawmsele , âuzawng Jisu taksa ah a hawng a chang ti êltu chu Pathian lakah mi Thlarau neitu asi lo , chu chu Krist mêlma thlarau a hawng kal ding nan theih mi asi , tu khawmah laikulh ah a um chia rawh asi .
62004004	Sikhawmsele , fa le tla , Pathian sinah mi nan si le , khuavâng telê chu nan neh rawh , laikulh lakah mi thlarau neitu ngâk hen nanmah lakah a um mi Thlarau chu a chak dauh ruangah .
62004005	Annih chu laikulh ah mi an si ruangah , laikulh mi hâwi hen an hawlh le , laikulh ah mi tla thu an ngâi tâwn asi .
62004006	Kannih lam chu Pathian lakah mi kan si . Âuzawng Pathian theihtu zawng nih kan thu an ngâi tâwn . Pathian lakah mi lo nih chun kan thu an ngâi lo , chubang lakah chun Thlarau dik leh thlarau diklo chu kan theih asi .
62004007	Duhtak tla , zângfahnâk hi Pathian thawk hen suak asi ruangah kanna zângfah tawnh ding asi . Âuzawng zângfahnâk neitu chu Pathian fa asi , Pathian khawm a theih .
62004008	Zângfahnâk neilotu nih chun Pathian a theih lo , Pathian chu zângfahnâk asi .
62004009	Hi hi Pathian nih zângfahnâk kan rangah a langhtir mi chu asi , a Fapa neihlem laikulh ah a hawng fial mi zârah nungnâk kan nei khonâk ding hen .
62004010	Zângfahnâk ka ti mi hi , kanmah nih Pathian kan zângfah ka ti mi silo le , amah nih hawng kan zângfah le , kan sual tla ngaihdamnâk ding hen a Fapa a hawng fial ka ti dauh asi .
62004011	Duhtak le tla , chu hâwi tluk hen Pathian nih hawng kan zângfah asi chun , kannih khawm kanna zângfah tawnh ding asi .
62004012	Âukhawm nih Pathian an muh dah lo ; kanna zângfah tawnh chun , Pathian kanmah lakah a um lai le , a zângfahnâk khawm kanmah lakah a rangtling lai .
62004013	Amah chu kanmah lakah a um kumza mi leh kannih amah lakah kan um kumza ti , hi lak hin kan theih , a Thlarau hawng kan pêk mi lak hin .
62004014	Chun , Pa nih a Fapa chu laikulh ruangsuahtu ding hen a hawng fial asi ti kan muh le , midang tla khawm kan theihtir na asi .
62004015	Âuzawng Jisu chu Pathian Fapa asi titu chu amah lakah Pathian a um kumza le , anih khawm chu Pathian lakah a um kumza asi .
62004016	Pathian nih kanmah lakah zângfahnâk a nei ti kan theih le , kan lung asi . Pathian chu zângfahnâk asi , zângfahnâk ah a um kumza mi chu Pathian lakah a um kumza asi . Pathian khawm amah lakah a um kumza asi .
62004017	Zângfahnâk thiltum chu kan lakah siam rangtling hen a um rawh : lâirêl ding mi Ni lak khawmah râlṭha tak hen kan um khonâk chu hi laikulh ah hin Jisu Krist nunchan hâwi put hen kan um ruangah asi .
62004018	Zângfahnâk lakah chun ṭihnâk a um lo , zângfahnâk rangtling nih ṭihnâk a nar tâwn , ṭihnâk lak chun repnâk a um ruangah , a ṭihtu chu zângfahnâk ah a rangtling lo asi .
62004019	Pathian nih a hawng kan zângfah masa ruangah kan zângfah asi .
62004020	Mi nih , " Pathian ka zângfah " ti hen , a unau hua sele , amah chu mi âwkrâwl asi , a unau a muh ko mi men a zângfah lo chun Pathian a muh dah lo mi chu zeitin a zângfah kho lai ?
62004021	Hi hi Krist nih thu hawng kan pêk mi chu asi " Mi nih Pathian a zângfah chun a unau khawm a zângfah ding asi , " ti hi .
62005001	Âuzawng Jisu chu Mesia asi ti lungtu chu Pathian fa asi , âuzawng a pa zângfahtu nih chun a fa khawm a zângfah asi .
62005002	Hi hi Pathian fa tla kan zângfah ti kan theihnâk chu asi , Pathian kan zângfah le , a thupêk tla kan zâwt mi lak hin .
62005003	Pathian kan zângfahnâk chu hi hi asi , a thupêk tla kan zûl mi hi . A thupêk tla chu kan rangah a har lo .
62005004	Pathian fa vial nih chun laikulh a neh kho vima le , hi laikulh kan nehnâk chu kan lungnâk hen asi .
62005005	Jisu chu Pathian Fapa asi titu cho lo nih chun âu nih me laikulh a neh kho ?
62005006	Jisu Krist chu â baptisnâk tî leh a thihnâk thisen hen a hawng kal asi , tî cho hen a hawng mi silo le , tî leh thisen hen asi dauh . Thlarau chu thutak asi ruangah chun , Thlarau nih chun thudik asi ti a theihtir asi .
62005007	Theihpitu chu pathum an um ,
62005008	Thlarau , tî leh thisen chu , chu pathum tla chu thu anna rual asi .
62005009	Minung nih theihpitu an pêk mi ngâk chun Pathian nih theihpitu a pêk mi chu a ṭha dauh ti kan lung asi . Pathian nih theihpitu hawng kan pêk mi chu a Fapa thâwngthâng hi asi .
62005010	Âuzawng Pathian Fapa lungtu nih chun a thinlung ah theihpitu a nei asi , Pathian lunglotu lam nih chun amah chu âwkrâwl ah â siam le , Pathian nih a Fapa thâwngthâng a theihtir mi chu a lung lo ruangah .
62005011	Theihtirnâk chu hi hi asi , Pathian nih zungzâl nungnâk hawng kan pêk le , chu nungnâk chu a Fapa ah kan nei asi .
62005012	Âuzawng Fapa neitu nih chun chu nungnâk chu a nei , Pathian neilotu nih chun chu nungnâk chu a nei lo .
62005013	Zungzâl nungnâk nan nei ti nan theih khonâk ding hen , nannih Pathian Fapa min lungtu tla sinah hi bang thu hi ka rîn asi .
62005014	Hi hi Pathian lakah kan râlṭhatnâk chu asi , zeizawng amah duhzia hâwi hen kan deih chun anih nih a hawng kan ngâi piak lai ti kan theih .
62005015	Zeizawng kan deih mi chu a hawng kan ngâi piak ti kan theih chun , a sinah kan thil deih chu kan tawng rawh ti kan theih asi .
62005016	Âuzawng a unaupa nih thihnâk khawp rê hen a tling lo mi sual ti hen muh sele , nungnâk pêk awttu Pathian chu a deih lai le , a deihnâk chu a siang piak lai . Sikhawmsele , thihnâk khawp rê sual a um le , chu hâwi mi rang chun deih piak ding ka ti mi si lo .
62005017	Diklo nâk zawzawng hi sual asi . Sikhawnsele , thihnak khawp rê a tling lo mi sual khawm a um .
62005018	Âuzawng Pathian fa nih chun thilsual a ti lo ti kan theih , Pathian Fapa nih chun a vêng kumza le , Misual nih a râwk kho lo asi .
62005019	Chun Pathian lakah mi kan si ti leh , laikulh pumpi hi Misual thu thu hen a um ti kan theih .
62005020	Chun , Pathian Fapa chu a hawng kal le , Pathian dik tak chu theih khonâk hawng kan pêk ti kan theih . A Fapa Jisu Krist hen tlâinâk kan nei mi lakah Pathian dik tak hen tlâinâk kan nei asi . Hi hi Pathian dik tak leh zungzâl nungnâk chu asi .
62005021	Ka fa le tla , pathian diklo tla lakah a dang hen a thlei u .
63001001	Upa nih chun Nunau Pathian thîm mi , ka dâwt ngâi mi leh a fa tla sinah , kei cho silo hen ,
63001002	thudik theihtu zawzawng , thudik ruangah kan sinah an um mi leh zungzâl tiang hen kan sinah an um ding mi tla khawm nih a nan dâwt na asi .
63001003	Pa Pathian chu Fapa Jisu Krist sin thawk hen , zângfahnâk tla , khuaruatnâk tla , remnâk tla , thudik leh dâwtnâk tla nan sinah um seh .
63001004	Pa thawk hen thupêk kanna ting hâwi hen , na fa tla thudik ah an um mi ka muh ruangah thungâi ka lâwm asi .
63001005	Nunau : na sinah thupêk thar hâwi a rîn silo hen , a tîr thawk hen kan nei mi hâwi a rîn dauh hen , kanna zângfah tawnh ding hen ka rîn asi .
63001006	Pathian thupêk hâwitê kan um ding mi chu asi , zângfahnâk ka ti mi chu . Thupêk a tîr thawk hen nan theih rawh mi chu hi hi asi , zângfahnâk ah nan um ding mi chu asi .
63001007	Perpettu tamtak , Jisu Krist chu laikulh ah hin taksa hen a hawng kal ti lotu tla kha an hawng suak rawh dangâiah , chun , chu tla chu Krist Mêlma leh mi bumtu lian tak an si .
63001008	Kan ṭuan san kha nan thlâu lonâk ding hen , a man kim tak hen nan tawng khonâk ding hen a vêng u .
63001009	Âuzawng Krist sîntirnâk thu ah um lo hen a lei a kaih chun Pathian a nei lo . Âuzawng chu sîntirnâk ah a um asi chun Pa leh Fapa a nei vevê asi .
63001010	Âuzawng chu hâwi sîntirnâk thu chu hawng put lo hen nan sinah hawng sele , nan in ah tlungtir lah u , hawlhkâ ṭha hen khawm thlah lah u ,
63001011	hawlhkâ ṭha hen thlahtu chu a thilsual ti lakah chun â tel bâk asi .
63001012	Nan sinah thu tamtak sim ding ka nei ruangah lasui leh lasui hâng hen rîn ka duh lo le , kanna lâwmnâk a rangtling khonâk ding hen nan sinah hawng kal hen mâitawnh hen an sawnh na ding ka lungum dauh .
63001013	Nan Unaunu thîm mi fa tla nih chibai an bûk na .
64001001	Upa nih chun -- Duhtak Gaia , ka zângfah tak mi sinah .
64001002	Duhtak , thlarau leiah na rî thiang hâwi hen , taksa lei khawmah dam leh thil zeizawng ah tluang tak hen na um khonâk ding hen thla ka cham asi .
64001003	Unau tla an hawng kal le , thudik ah na um kumza zia thu hawng kan simh liau khan thungâi hen ka lâwm asi .
64001004	Ka fa tla thutak ah an um ti ka theih nûn lêm ah lawmhnâk fâk zeikhawm ka nei lo .
64001005	Unau duhtak , unau tla chu khual an si liau khawmah zumhkâi tak hen an rangah na ṭuan piak na asi .
64001006	Chubang tla nih kawhmi tla mâika ah na zângfahnâk thu an sim rawh . Pathian lawmh tlâk hen khual an tlâwngnâk a tluang vima khonâk ding hen ṭangpi na ,
64001007	lunglo tla thawk hen zeikhawm ṭangpinâk lâk lo hen Krist rianṭuan ding hen an suak rawh ruangah .
64001008	Thudik rian an ṭuannâk ah kanna tel bâk ding hen annih tla chu kan bawmh bâk na ding asi .
64001009	Kawhmi tla sinah khan thu tâwmtê chu ka rîn rawh ; sikhawmsele , Diotrephes an lakah hotu si ding duhtupa nih chun ka thusim a ngâi lai lo .
64001010	Churuangah , ka hawng kal tik chun a thilti tla kha kan theihtir na lai le , kan lakah thil ṭihnungkâi leh âwkrâwl thu a sim le , chu ko khawm chu tâwk ti lo hen , unau tla an hawng kal mi tla khawm chu a lawmh na lo le , anmah lawmhtu tla khawm a khap na le , pumhnâk in mi nar ding a tum na .
64001011	Duhtak , thil ṭhalo chu châwng lah le , a ṭha mi chu châwng dauh rawh . Thil ṭha titu chu Pathian lakah mi asi , thilsual titu nih chun Pathian a muh dah lo .
64001012	Demetria nih chun mi zawzawng sawr a tawng , thudik lak khawmah sawr a lawh asi . Kannih khawm nih kan sawr asi , kan sawrnâk hi a dik asi ti na theih .
64001013	Na sinah thu rîn ding cherkhet ka nei le , sikhawmsele , lasui rînnâk leh lasui hâng hen na sinah rîn ka duh lo le ,
64001014	sâwtlotê ah an muh ding ka lungum dauh le , chun , mâitawnh hen kanna sâwn lai .
64001015	Lungngamnâk na tlûnah um seh . Na hâwi le tla nih chibai an bûk . Kan hâwi le tla khawm a bîk hen chibai bûk na u .
65001001	Jud , Jisu Krist to-aw leh a unaupa Jem nih chun -- Pa Pathian zângfahnâk leh Jisu Krist kilkâwinâk ah um mi , kawhmi tla sinah chun :
65001002	Khuaruatnâk tla , remnâk tla , dâwtnâk tla nan tlûnah pungtir hen um seh .
65001003	Duhtak le tla , kanna ting chiau mi ruangsuahnâk thu nan sinah rîn ka tum liauah , mi thenhlimh tla sinah lungnâk veikhat pêk rawh mi thu ah lungnâk ruangah raltuk ding hen an fawrh na ding hen nan sinah lasuikuat rîn ding hen a herh ti ka theih .
65001004	Pathian thu lunglo tla a thup hen kan sinah an hawng lai le , Pathian zângfahnâk thu chu râwk hen anmah duhzia a um tum hen Jisu Krist kan Lal leh Hotu an duh lo , hi mawh hen an um ding mi tla hi a lân thawk hen Pathian lasui thu nih a sim ving rawh asi .
65001005	Hi bang tla hi a ektê hen theih ver khawm ule , Lalpa nih chun Aigupta ram thawk hen Israel tla chu ruang a suah na le , chu nehnûn ah lunglotu tla chu a veihtir na zia an theihtir nawlh na ding ka duh .
65001006	Vânmifial anmah thuneihnâk tâwk ri duhlo hen , an mun kaltâktu tla chu , mawhtir hen an umnâk ding Ni rokual tak rangah zungzâl chikchîn hen Pathian nih phuar hen mûi ah a siah na mi chu theihkumza u .
65001007	Sodom leh Gomorah leh a kiangkam mi khua ah an um mi tla nih , vânmifial tla hâwi hen hurnâk leikâng thil ti hen kalsualtu tla chu fiang tak hen simh an si hâwi hen zungzâl mei lakah rêp an si mi kha theihkumza u .
65001008	Chu hâwi ber hen , hi bang minung tla nih hin langhtirnâk tla an nei le , chu nih chun an taksa lakah sualnâk a tlungtir le , tlûnlei mi rokualnâk chu an siarlo le , Pathian thuneihnâk khawm an zauhnawmh asi .
65001009	Mikael vânmifial chungnungchem men kha , Mosi ruak thu ah anna êl liau khan , Diabol tlûnah thu rêl piak hen mawh a phurhtir ngam lo le , " Lalpa nih a nan fâi dauh seh a ti .
65001010	Chu tla nih chun thu an theih lo mi tla chu an simsiat le , dawnruatnâk nei lo , ram sa tla hâwi hen , theihnâk anna suakpi mi nih chun anmah tla a râwk na .
65001011	An tlûn a pit ! Kain lampi chu an zûl le , lawh uh hen Balaam sual lampi chu an zûl le , Kora a hel mi hâwi hen an hel le , amah hâwi hen veih hen an um rawh .
65001012	Buh nan einâk ah annih tla chu nâwmtâm â buaih mi hâwi an si le , an zû rîtnâk ningzak theihlonâk hen , mah kawngkâ cho ruattu an si ; vândâwm ruahtî a um lo mi thli nih a ranh mi hâwi an si , thing , tharvâng liau khawmah a rah lo mi hâwi leh thing a ram hen â phâwi zek le , a thi thlo mi hâwi an si .
65001013	Tipi tlingtlawk hâwl hen an um le , an thilti ningzakkâi tak chu a phul mi hâwi an si , ârfi a vâi lemang mi hâwi an si le , Pathian nih an rangah mûi thûk tak a siah piak na mi tla an si .
65001014	Adam thawk hen san sarihnâk Enok nih chun chubang tla thu chu hun sâwt tak thawk hen a simkan rawh asi , " Ngâinik u , Pathian lunglotu tla nih an thilti leh an thusim ṭihnungkâi tak leh Pathian an simsiat ruangah , lâirêl ding hen Lalpa chu a vânmifial thenhlimh sâng tamtak hen a hawng awt , " ti hen .
65001016	Chubang tla chu chipchiartu leh mi simsâwitu tla an si le , anmah duhnâk hâwi vima hen an um le , an kâ hen khâwngnâk thu dawh lo tak an sim le , anmah siremnâk cho tawng ding hen mi an sunhsak na tâwn .
65001017	Sikhawmsele , duhtak le tla , nannih lam nih chun kan Lalpa Jisu Krist mifial tla nih thu an sim mi tla kha theihkumza u ,
65001018	" Tik madung ah chun , Pathian sunhsaklo leikângah , mah duhnâk hâwi vima a um hen , zauhnawmhtu tla an hawng um lai , " ti hen nan sinah ka sim rawh kha .
65001019	Chu tla chu , taksa mi , Thlarau ah um lo mi , murui dang siamtu tla an si .
65001020	Sikhawmsele , ka unau duhtak le tla , nan lungnâk thenhlimh ah chun mah leh mah a dirh hen um ule , Thlarau Thenhlimh thiltikhonâk hen um u .
65001021	Kan Lalpa Jisu Krist nih a khuaruatnâk ruangah zungzâl nungnâk a nan pêk na mi chu ngâk hen Pathian zângfahnâk ah chun a kil u .
65001022	Mi , zumhmaihnâk neitu tla chu lungkham na u .
65001023	Mei lakah an um mi tla chu ruangsuah na ule , an nipuan an duhnâk sual nih a nawmh rawh mi tla chu fih hen , an tlûnah ṭih bû hen zângfahnâk langhtir u .
65001024	Chun , nan tlû lonâk ding hen an vêng na khotu leh rokualnâk ah lâwptlo tak hen leh nâwmtâm kawp lo hen an siah na khotu ,
65001025	kan Lalpa Jisu Krist zârah ruang hawng kan suahtu Pathian sinah cho chun , tik a lan rawh mi leh tuah leh zungzâl tiang hen , chawnglawmhnâk tla , rokualnâk tla , thuneihnâk tla a sinah um seh ! Amen .
66001001	Jisu Krist thuphuang , Pathian nih a to-aw tla theihtir ding hen a sinah a pêk mi , thu hawng um sawm ding mi thu chu asi . Chu chu , a vânmifial mang hen , a to-aw Johan a hawng theihtir le ,
66001002	chu Johan nih chun Pathian thu leh Jisu Krist theihtirnâk thu leh a thilmuh tla chu a theihtir .
66001003	Hi simhkannâk thu rêltu leh ngâitu leh a sungah thu â rîn mi pawmtu tla chu an thaw a suak . Hi zawng thil a hawng um ding mi tik chu a nâi rawh ruangah .
66001004	Johan nih chun Asia ram ah kawhmi murui sarih tla sinah : Um liau leh um rawh leh hawng um ding mi sinah leh a laltophah mâika ah thlarau pasarih tla thawk hen , Jisu Krist theihpitu zumhkâi tak , mithi lakah mi suak masachem leh tual ah lal tla lâirêltu thawk hen zângfahnâk leh remnâk nan sinah um seh . Hawng kan zângfah le , a thisen hen kan sual lakah mi hawng kan tlanh le ,
66001006	a Pathian leh Pa rianṭuan ding hen a lalram ah bâwlpu ah hawng kan siamtu Jisu Krist sinah rokualnâk leh lâirêlnâk chu zungzâl hen um seh ! Amen .
66001007	Ngâinik u , anih chu sûm tla hen a hawng awt , mikip nih an muh lai le , a sunhtu tla khawm nih , laikulh ah phun zawzawng amah ruangah an thinlung a fâk lai . Chu hâwi asi ! Amen .
66001008	" Kei Alpha leh Omega ka si , " Lalpa Pathian , um liau leh um rawh leh hawng um ding mi , zeizawng tikho nih chun a ti asi .
66001009	Kei , Johan nan unanpa , Jisu ah hamhnâk tla , a ram leh a tuarnâk ah an bâwmpi natu hi , Pathian thu ruang leh Jisu theihtirnâk thu ruangah Patmos tikulh ti mi ah chun siah hen ka um le ,
66001010	Lalpa ni ah chun Thlarau hen ka hawng um le , ka dunglei ah tâwtawrâwt hâu hâwi hen hâu fâk tak hen ,
66001011	" Na thil muh ding mi chu lasuibu ah rîn le , Kawhmi murui sarih tla , Ephesi , Smirna , Pergamos , Thiatira , Sardis , Philadelphia leh Laodikei khua ah kuat rawh , " a ti mi ka theih .
66001012	Chun , a hawng ka sawnhtu chu muh ding hen ka her le , chun , ngûn meichêu tung sarih ka muh .
66001013	Meichêu tla lakah chun , minung hâwi , a kê pâr tiang hen puan â aih le , a ir ah ngûn ri hen â sâwm mi ka muh .
66001014	Chun , a lû leh a sam chu vûr hen â bang mi samul hâwi hen a vâr , a mit tla chu meialh hâwi asi le ;
66001015	a kezaphah tla chu dâr a tlêu mi hâwi asi le , mei ah êr mi hâwi asi , a hâu chu tî tamtak khâwk hâu hâwi asi .
66001016	A vawrhlei kut hen ârfi pasarih a put le ; chun , a kâ thawk hen nâmsâu hâr nih nei a suak le , a mêl chu nî sûn liau hâwi hen a chêu .
66001017	Chun , amah chu ka muh kâ hen mithi hâwi bang hen a kê bul ah ka tlû rawh . Chun , anih nih chun a kut vawrhlei chu ka tlûnah a thâng le , ka sinah , " Ṭih lah , kei masachem leh madungchem leh ,
66001018	a nung mi chu ka si , ka thi le , sikhawmsele , ngâinik , zungzâl rangah ka nung nawlh rawh asi . Thihnâk leh mithi khua tlûnah thuneihnâk chu ka nei ber asi .
66001019	Chuvachun , na thil muh rawh mi tla leh thil um liau leh thil hawng um ding mi thu tla chu rîn rawh ;
66001020	ka kut vawrhlei ârfi pasarih tla leh ngûn meichêu siahnâk pasarih na muh mi thuthup chu ; ârfi pasarih tla chu kawhmi pasarih vânmifial tla an si , meichêu pasarih chu kawhmi pasarih tla chu an si .
66002001	" Ephesi khua mi kawhmi vânmifial sinah chun rîn rawh : " A kut vawrhlei ah ârfi pasarih put hen , ngûn meichêu pasarih kiangah â zî lemang mi nih khan hi bang thu hi a sim asi .
66002002	Na thilti zia tla , na hamh zia leh na felfê zia tla , misual tla na sâithiam lo zia tla ka theih . Mifial si lêm lo hen mifial â ti mi tla chu na nik ber le , mi âwkrâwl an si ti na theih rawh le ;
66002003	felfênâk na nei ber le , ka min ruangah na tuar rawh le , na zuai lêm lo .
66002004	Sikhawmsele , sâwinâk ka nan nei asi , na dâwtnâk masachem kha na bângtâk asi .
66002005	Churuangah , na tlûk khalh rawh mi kha theihkumza le , rim hen thilti masachem kha ti nawlh rawh ; chu lo chun na sinah ka hawng lai le , na rim lo chun na meichêu kha a mun ah mi ka ṭhial ving lai .
66002006	Sikhawmsele , hi hi na ṭhatnâk chu asi , Nikola murui tla thilti na hua mi hi ; chu chu kei khawm nih ka hua bâk asi .
66002007	" Thlarau nih kawhmi tla sinah thu a sim mi hi nâ a nei mi nih chun theih na seh . " A nehtu vial sinah chun Pathian Dûm ah mi nungnâk thing rah ei ding hen thu ka pêk lai a ti , " ti hen .
66002008	" Chun , Smirna khua kawhmi vânmifial sinah chun rîn rawh : " Masachem leh madungchem a thi le , a nung nawlh mi nih khan hi bang thu hi a sim asi .
66002009	Na hamh zia tla , na pâm zia tla ka theih le , sikhawmsele , na nei ṭung fâwn ! Juda tak silo hen , Juda kan si titu , Setan murui lakah mi tla nih a nan simsâwi mi chu ka theih .
66002010	Na tuar ding tla hi ṭih lah , ngâinik , Diabol nih niknâk ah a nan siah lai le , nan lakah mi zeimaw mi rêngin ah a nan khumh na awt asi , chun , ni râ hamh nan tuar lai . Thih tiang hen zumhkâi hen um rawh , chuvachun nungnâk lallukhuh ka nan pêk lai .
66002011	" Thlarau nih kawhmi tla sinah thu a sim mi hi nâ a nei mi nih chun theih na seh ! " A nehtu vial chu thih nihnâk nih zeitin khawm a ti lai lo , a ti " ti hen .
66002012	" Chun , Pergamos khua kawhmi , vânmifial sinah chun rîn rawh : " Nâmsâu hâr nih nei mi nih khan hi bang thu hi a sim asi .
66002013	Setan tophah umnâk ah na um mi kha ka nan theih ; ka min na kil thlir le , Setan umnâk ah hawng ka theihpitu zumhkâi tak Antipa an thah liau khawm khan ka rangah na dik hen na lungnâk na thlâu lo asi .
66002014	Sikhawmsele , tâwm sâwinâk ka nan nei asi , Balaam sîntirnâk thu pawmtu âu tla mawh nan umpi ruangah khan , Balaam nih chun Israel tla chu ruk sawnhnâk sa ei ding leh pung le lêngnâk ah tlûktir ding hen Balak chu a sîntir .
66002015	Chubang hen , nang khawm nih Nikola murui tla sîntirnâk thu pâwmtu âu tla mawh na umpi asi .
66002016	Chuvachun , rim rawh , chu lo chun na sinah ka hawng sawm lai le , ka kâ ah nâmsâu hen ka hawng do na lai .
66002017	" Thlarau nih kawhmi tla sinah thu a sim mi hi nâ a nei mi nih chun theih na seh ! " A nehtu zawng sinah manna thuh mi chu ka pêk lai , lungvâr khawm ka pêk chiau na lai , chu lung tlûnah min thar â rîn mi hen , chu chu a tingtu cho lo nih chun âukhawm nih an theih lo , a ti " ti hen .
66002018	" Chun , Thiatira khua kawhmi vânmifial sinah chun rîn rawh : " Pathian Fapa , a mit meialh hâwi mi , a kezaphah tla dâr hâwi a tlêu mi nih khan hi thu hi a sim asi .
66002019	Na thilti zia tla , na zângfahnâk tla , na zumhkâinâk tla , na rianṭuan zia tla leh na felfê zia tla ka theih , na thilti madungchem tla chu a tîr mi ngâk hen a fâk dauh ti ka theih .
66002020	Sikhawmsele , sâwinâk ka nan nei , nunau Jezebel , Pathian khuavângnu â ti mi kha na sâithiam le , anih nih chun ka to-aw tla chu pung le lêngnâk leh milem sawnhnâk thil ei tla sîntir hen diklonâk ah a nan rui na asi .
66002021	Chun , a sual rimnâk ding tik ka ruat piak le , sikhawmsele , a hurnâk sual chu a rim duh lo .
66002022	Chuvachun , anih chu ṭângdang pawmtu tla hen an sualnâk ihkhun ah chun fâk tak tuar ding hen ka lawnh na asi . Chu nunau hen an thilsual ti chu an rim lo chun tuah ka ti awt asi .
66002023	Chun , kei khawm nih a zûltu tla chu ka thah na lai le , kawhmi murui tla nih chun kei hi mi duhnâk tla leh an thinlung tla dawnruatnâk theihtu chu ka si ti an hawng ka theih lai , chun , nan thilti hâwi vima hen kan rulh na lai .
66002024	" Sikhawmsele nannih Thiatira ah mi zeimaw mi chu Setan thilthup thûk an ti mi tla leh sîntirnâk diklo thu pawm lotu tla tlûnah chun thilrit dang kan phurhtir na awt lo ti ka sim asi .
66002025	Nan nei chia lam kha ka hawng kal lân lo chu kil thlir u .
66002026	A dawngh tiang hen ka duhzia hâwi hen zumhkâi tak hen ṭuantu leh nehtu chu ka Pa sinah thuneihnâk ka tawng mi hâwi hen phun tla tlûnah thuneihnâk ka pêk na lai .
66002027	Tual bêl mân dip hen vuak mi hâwi hen thîr ṭhianṭhunh hen lâi an rêl piak na lai .
66002028	Chun , deirêl ârfi chu anmah tla ka pêk na lai .
66002029	" Thlarau nih kawhmi tla sinah thu a sim mi hi nâ a nei mi nih chun theih na seh , a ti " ti hen .
66003001	" Sardis khua kawhmi vânmifial sinah chun rîn rawh : " Pathian Thlarau pasarih leh ârfi pasarih neitu nih khan hi thu hi a sim asi : Na thilti tla chu ka theih , thi ko bû hen nung min na put mi hi ka theih asi .
66003002	Churuang chun , a ṭhang le , na nei chia kha a thi dep lân ah chaktir rawh . Na thilti kha ka Pathian mitmuh hen a rangtling lo ti ka theih .
66003003	Ê-aw ngâilo , na sual tla rim le , an sîntir mi tla leh na theih rawh mi tla kha theihkumza rawh . Na vêng lo chun mifîr hâwi hen zei tikah na sinah ka hawng awt ti na theih lai lo .
66003004	Sikhawmsele , Sardis khua ah an nipuan thiang mi tâwmtê nan um . Chu hâwi ti tlâk mi nan si ruangah , puanvâr aih hen ka sinah nan hawng lai .
66003005	A nehtu vial chu hâwi hen puanvâr aihtir an si lai le , Nungnâk lasuibu ah mi an min chu ka râwk rîimâl lai lo , ka Pa mâika ah leh a vânmifial tla mâika ah an min ka phuang dauh lai .
66003006	" Thlarau nih kawhmi tla sinah thu a sim mi hi nâ a nei mi nih chun theih na seh , a ti " ti hen .
66003007	" Chun , Philadelphia khua kawhmi vânmifial sinah chun rîn rawh : " Mi thenhlimh mi dik tak , David renh nei hen , âukhawm khâr lo ding hen awngtu leh âukhawm awng lo ding hen khârtu nih khan hi thu hi a sim asi .
66003008	Na thilti zia tla ka theih ; ka sîntirnâk thu tla na zûl hen zumhkâi tak hen na um le , thiltikhonâk tâwmtê na nei ti ka theih , âukhawm nih an khâr kho lo mi kawtkâ na mâika ah kan awng piak asi .
66003009	Ngâinik , Setan pumhnâk in tla lakah mi , Juda tak silo hen Juda anna ti mi tla chu ka hawng fial lai le , na kê bul ah kan mâimûktir lai le , âuzawng nih ka nan zângfah ti an theih lai rawh .
66003010	Felfê tak hen ka thupêk tla na pawm ruang khan , tual ah mi zapi an um mi tla nik ding hen , laikulh zawzawng tlûnah tik hawng tlung ding mi lakah chun kei khawm nih ka nan hum lai .
66003011	Âukhawm nih na lallukhuh chu an lâk piak lo ding hen na thilneih chia kha kil thlir rawh , ka hawng tuan awt hi .
66003012	A nehtu vial chu ka Pathian Biakin ah chun intung ah ka siam lai le , chu thawk chun an suak lai lo rawh . Chun , anmah lakah chun , ka Pathian min leh , ka Pathian khuapi Jerusalem thar , ka Pathian sinah mi vân thawk hen a hawng ṭum ding mi min chu ka rîn lai le , ka min thar khawm ka rîn lai .
66003013	" Thlarau nih kawhmi tla sinah thu a sim mi hi nâ a nei mi nih chun theih na seh , a ti " ti hen .
66003014	" Laodikei khua kawhmi vânmifial sinah chun rîn rawh : " Amen thawk hen theihpitu zumhkâi tak leh Pathian thilsiam bul nih khan hi thuchah hi a sim asi .
66003015	Na thilti tla ka theih , na kîk lêm lo , na lum lêm lo mi hi , na kîk mawh na lum mawh ding hi ka nan duh asi !
66003016	Lum ṭung lo , kîk ṭung lo hen na lum cho ruangah ka kâ lak mi ka nan sâk awt asi .
66003017	' Ka nei le , sum leh pâi ka chawng le , zeikhawm ka samphâng lo , ' na ti le , sikhawmsele , mi ngâkṭah tak leh zângfah kâi tak na si zia tla , na pâm zia leh takkaro leh mitchâw na si zia na theih lo asi .
66003018	Minei na si khonâk ding hen ka sinah mi , ngûn thenhlimh châwk ding hen ka nan simh asi . Puanvâr na aih ding hen leh na takkaro ningzakkâi tak chu khuh ding leh na mit ah buaih ding hen mit fâk turpâng tla châwk ding ka nan simh asi , na muh khonâk ding hen .
66003019	Ka dâwt hen ka zângfah mi tla chu ka fâi hen nun ka simh na tâwn , semsêngâi le , rim rawh .
66003020	Ngâinik , kawtkari ah dîr hen ka kik hi , âuzawng ka hâu theih hen kawtkâ hawng ka awnh chun , a sinah ka lût lai le , zânriah ka ei lai le , anih khawm ka sinah a ei bâk lai .
66003021	A nehtu vial chu ka laltophah ah ka sinah ka totir lai le , kei khawm nih ka neh le , ka Pa sinah a laltophah ah ka to hâwi hen .
66003022	" Thlarau nih kawhmi tla sinah thu a sim mi hi nâ a nei mi nih chun theih na seh , a ti " ti hen .
66004001	Chu nûnah chun langhtirnâk dang ka nei le , vân ah kawtkâ â awng mi chu ka muh . Chun , aw-hâu ka theih masa mi , tâwtawrâwt âwn hâu hâwi mi nih a hawng ka sawnh le , " Hinah hawng kâi rawh , hi nûnah thu a hawng um ding mi tla chu ka nan zauhtir lai , " a ti .
66004002	Chun , lâkkhat ko ah Thlarau hen ka hawng um sawm le , ngâinik , vân ah chun laltophah ah chun âumawh a to .
66004003	A mêl chu Jaspar leh sardonik lung hâwi ko hen a lang le , chunah chun laltophah kiangah chumchâ , emeral lung hâwi mi hi a kho .
66004004	Chun , laltophah chu laltophah dang kul leh pali nih an kulh , laltophah ah chun upa kul leh pali chu puanvâr aih leh ngûn lallukhuh khuh hen an to .
66004005	Chun laltophah thawk hen chun , mîmthlalek tla , aw-hâu tla , khuari tla chu ri urmar hen a hawng suak . Chun , meifâr pasarih laltophah mâika ah chun a alh le , chu tla chu Pathian thlarau pasarih tla chu an si .
66004006	Chun , laltophah mâika ah chun tisumsumriat thlalang hâwi , kristal lung hâwi hi a um le , chun , laltophah kulh dak hen thilnung pali dung leh mâi hen a khat phak mi an um .
66004007	Thilnung pakhatnâk chu chakeibaknei hâwi asi . Thilnung panihnâk chu chawpê hâwi asi . Thilnung pathumnâk chu minung hâwi asi . Thilnung palinâk chu mupi zuang liau hâwi asi .
66004008	Chun , thilnung pali nih chun thla paruk chiau an nei le , an sunglei leh lênglei mit hen a khat phak , sûn leh zân hen la sak an bâng lo ; " Lalpa Pathian zeizawng tikhotu , a um rawh mi leh , a um liau mi leh a hawng um ding mi chu , a thenhlimh , a thenhlimh , a thenhlimh , " ti hen .
66004009	Chun , thilnung pali tla nih chun laltophah ah a to mi , zungzâl hen a nung kumza mi chu la rokual tak hen an chawnglawmh hen lâwmthu an sim kipah ,
66004010	Upa kul leh pali tla chu laltophah ah a to mi mâika ah chun an lallukhuh chu siah hen zungzâl nung kumza mi chu an mâimûk le ;
66004011	" Nang kan Lalpa leh kan Pathian , rokualnâk tla , chawnglawmhnâk tla , thiltikhonâk tla tawng tlâk na si . Nangnih zeizawng na siam le , nangmah duh thu hen nungnâk na pêk na asi , " an ti .
66005001	Chun , laltophah ah a to mi kut vawrhlei ah chun lasuibuzual , sunglei leh lênglei hen â rîn mi , singsiahnâk pasarih hen singsiah thlir mi chu ka muh .
66005002	Chun , vânmifial chak tak , aw-hâu fâk tak hen , " Âu me lasuibuzual hi kêu hen a singsiahnâk tla samh tlâktu um ? " ti hen a âu mi ka muh .
66005003	Sikhawmsele , vân khawmah , tual khawmah , tual tang khawmah , lasuibu chu kêu hen a sunglei zauh khotu âukhawm an um lo .
66005004	Chu lasuibu chu kêu hen a sunglei khawm zauh tlâktu âukhawm an um lo ruangah ngaihsia tak hen ka ṭap rawh .
66005005	Chun , Upa tla lakah mi pakhat nih chun , " Ṭap lah , ngâinik , chakeihaknei Juda phun ah mi , David thlâk nih khan lasuibu chu kêu ding leh a singsiahnâk pasarih tla khawm samh ding hen a neh rawh , " a hawng ka ti .
66005006	Chun , laltophah leh thilnung pali tla lâiah leh upa tla lâi chem ah chun Dawrâ Fa thah rawh mi , ki pasarih leh mit pasarih nei , a dîr mi ka muh le , chubang mit pasarih leh ki pasarih tla chu Pathian thlarau pasarih tual tlûn zawzawng ah fial mi tla an si .
66005007	Chun , Dawrâ Fa chu a va kal le , laltophah ah a to mi kut vawrhlei mi lasuibu chu a lâk rawh .
66005008	Chun , lasuibu chu a lâk kâ hen thilnung pali tla leh upa kul leh pali tla chu ṭingṭang leh ngûn berhbu rimthâw hen a khat mi put chiau hen Dawrâ Fa mâika ah chun an bawkbukhup rawh ; chubang rimthâw tla chu Pathian mi tla thlachamnâk asi .
66005009	Chun , " Nang lasuibu chu lâk hen , a singsiahnâk tla samh tlâk na si ; Thah hen na um rawh le , chikip a mi tla , hawlh kip a mi tla , mikip a mi tla , phun kip a mi tla , Pathian rangah na thisen hen na châwk na .
66005010	Kan Pathian rianṭuan ding hen Lalram bâwlpu ah na siam na rawh , chun , tual ah chun lâi an rêl lai , " ti hen la thar an sak rawh .
66005011	Chun , ka zauh le , laltophah leh thilnung pali leh upa tla kiangah chun vânmifial a sîng a sîng tamtak aw-hâu chu ka theih . Thilnung tla leh upa tla leh laltophah hêl hen an dîr le , hâu fâk tak hen ,
66005012	" Dawrâ Fa thah rawh mi hi , thiltikhonâk tla , neih leh siahnâk tla , finghnâk tla , chaknâk tla , chawnglawmhnâk tla , rokualnâk tla , malsâwmnâk tla tawng tlâk asi , " ti hen la an sak .
66005013	Chun , vân leh tual tlûnah leh tual tang leh tisumsumriat sungah thilsiam chikip leh laikulh sungah an um mi zawzawng tla nih , " Laltophah ah a to mi leh Dawrâ Fa sinah chun , malsâwmnâk leh chawnglawmhnâk tla rokualnâk tla leh lârêlnâk tla zungzâl hen um seh ti hen an la sak ka theih .
66005014	Chun , thilnung pali tla nih chun , " Amen , " ti hen an sâng le , upa tla khawm nih bawkbukhup hen an mâimûk rawh .
66006001	Chun , Dawrâ Fa nih chun singsiahnâk pasarih lakah pakhat chu a samh liau ka muh le , chun thilnung pali lakah pakhat nih chun khuari mi hâu hâwi hen , " Hawng rawh , " a ti mi ka theih .
66006002	Chun , ka zauh le , rang ngo ka muh , a tlûnah chuan mi nih chun chanhtiang a put le , a sinah lallukhuh an pek le , neh vima ding hen a suak rawh .
66006003	Chun , singsiahnâk panihnâk chu a samh kâ hen thilnung panihnâk nih , " Hawng rawh , " a ti mi ka theih .
66006004	Chun , rang dang a sen mi a hawng suak nawlh lo , a tlûnah â chuan mi sinah chun tual tuknâk umtir ding hen thuneihnâk an pêk , khatlei khatlei anna thah tawnh ding hen ; chun nâmsâu lianpi an pêk .
66006005	Chun , singsiahnâk pathumnâk chu a samh kâ hen , thilnung pathumnâk nih chun , " Hawng rawh , " a ti mi ka theih ; chun ka zauh le , rang dum ka muh , a tlûnah â chuan mi nih chun khinghnâk a put .
66006006	Chun , thilnung pali tla lâiah chun aw-hâu hâwi hen , ' ' Ni khat lawhman wheat fâng , khîng khat ni khat lawhman hen barley fâng khîng thum ; oliv thing leh grep zûn lam chu râwk lah , " a ti mi ka theih .
66006007	Chun , singsiahnâk palinâk chu a samh kâ hen , thilnung palinâk nih chun " Hawng rawh , " a ti mi ka theih .
66006008	Chun , ka zauh le , rang a dâng mi ka muh le , a tlûnah â chuan mi min chu Thihnâk an ti , a dunglei ah Mithi khua nih a hawng zûl sawm . Nâmsâu hen thah ding leh pâmnâk , râi leh sarâng hen thah na ding hen tual mun li ṭhen hen mun khat tlûnah thuneihnâk an pêk .
66006009	Chun , Dawrâ Fa nih chun singsiahnâk panganâk chu a samh kâ hen mâichâm tangah chun theihtirnâk thu zumhkâi tak hen an pawm mi ruangah leh Pathian ruangah an thah na mi thlarau tla ka muh .
66006010	Annih nih chun aw-hâu fâk tak hen , " Lalpa , Zeizawng tikhotu , Mi Thenhlimh leh dik tak ! Zei tiang me lâirêl lo hen tual ah an um mi tla tlûnah kan thisen suaknâk phû chu lam lo hen na um awt ? ti hen an âu .
66006011	Chun , an sinah puanvâr an pêk chiau na le , an to-aw hâwi tla leh an unau tla , anmah hâwi ber hen thah ding mi tla kha an kim ver lân lo chu anna dîn rih ding asi ti hen an simh .
66006012	Chun , Dawrâ Fa nih singsiahnâk paruknâk chu a samh mi ka zauh le , chun lî thungâi a hawng a nîn le , nî chu samul puandum hâwi hen a hawng dum le , thlâ khawm thisen hâwi hen a hawng sen .
66006013	Chun , ârfi tla vân thawk hen , theipi kûng thlipi nih a vuak le , a rah hel tla a tlawng mi hâwi hen tual ah an tlâ rawh .
66006014	Chun , vân chu lasuibu an zual mi hâwi hen a tlâu rawh ; chun tlâng leh tikulh kip chu an umnâk mun ah mi ṭhial hen an um rawh .
66006015	Chun , tual ah lal tla , lâirêltu tla , kawrsen hotu tla , minei tla , mi chak tla , sal leh sal lo tla chu pûk ah leh tlâng ah lungpi tangah tla anna thup .
66006016	Chun , tlâng tla leh lungpi tla sinah chun , " Hawng kan denh rawh , Dawrâ Fa thinthawknâk thawk hen leh laltophah ah a to mi mitmuh lonâk ah hawng kan phenh rawh ,
66006017	an thinthawknak ni rokual tak asi rawh hi , âu nih me do hen tuar kho lai ? " an ti .
66007001	Chu nûnnah chun tual ah leh tisumsumriat ah leh thing tlûnah thli rerêng a lêng lonâk ding hen tual thli pali chu tleih hen tual kil li ah an dîr mi vânmifial pali ka muh .
66007002	Chun , vânmifial dang , Pathian nung , singsiahnâk put hen suahlei ah a kâi mi ka muh , anih nih chun , vânmifial pali , mual tla leh tisumsumriat râwktu dingah Pathian nih a ruat mi tla sinah chun , aw-hâu fâk tak hen ,
66007003	" Kan Pathian to-aw tla chu an chal ah kan singsiah na lân lo chu mual leh tisumsumriat leh thing tla chu râwk lah rih u , ' ti hen a âu .
66007004	Chun , Pathian singsiahnâk hen an chal ah an singsiah zat chu ka theih . Israel thlâk phun kip a mi nuai khat leh sîng li leh sâng li an singsiah rawh asi .
66007005	Juda phun a mi sîng khat le sâng nih , Reuben phun a mi sîng khat le sâng nih , Gad phun a mi sîng khat le sâng nih ,
66007006	Aser phun a mi sîng khat le sâng nih , Naphtali phun a mi sîng khat le sâng nih , Manaseh phun a mi sîng khat le sâng nih ,
66007007	Simeon phun a mi sîng khat le sâng nih , Levi phun a mi sîng khat le sâng nih , Isakar phun a mi sîng khat le sâng nih ,
66007008	Zebulun phun a mi sîng khat le sâng nih , Josef phun a mi sîng khat le sâng nih , Benjamin phun a mi sîng khat le sâng nih an singsiah rawh .
66007009	Chun , chu nûnah chun ka zauh le , mi zapi cherkhet , âukhawm rêlchâwklo , phun kip lakah mi tla , chi kip lakah mi tla , mikip lakah mi tla , hawlh kip lakah mi tla , puanvâr aih hen , leh tûmkâu put hen , laltophah mâika ah leh , Dawrâ Fa mâika ah an dîr mi ka muh .
66007010	Chun , chubang tla nih chun , " Kan Pathian laltophah ah a to mi leh Dawrâ Fa thawk hen kan ruangsuahnâk a hawng tlung rawh , " ti hen fâk tak hen an âu .
66007011	Chun , vânmifial zawzawng tla chu laltophah leh upa tla leh thilnung pali tla hêl bung hen an dîr le , laltophah mâika ah ,
66007012	" Amen ! Malsâwmnâk tla , rokualnâk tla , finghnâk tla , lâwmthusimnâk tla , zahnâk tla , chawnglawmhnâk tla , thiltikhonâk tla , chaknâk tla , zungzâl hen kan Pathian sinah um seh , Amen , " ti hen Pathian an mâimûk .
66007013	Chun , upa tla lakah pakhat nih chun ka sinah , " Hi bang puanvâr aihtu tla hi âu tla me an si , a zei thawk hen me an hawng ? " ti hen a hawng ka deih .
66007014	Chun , kei nih chun a sinah , " Pu , nangmah nih na theih dauh ko khateh , " ka ti . Chun , anih nih chun ka sinah , " Hi bang tla hi nehsawhnâk fâk tak thawk hen him tak hen an hawng suak mi tla an si , an puan tla chu Dawrâ Fa thisen ah suk hen an vârtir asi ,
66007015	churuangah , Pathian laltophah mâika ah dîr hen a sûn a zân hen a rian an ṭuan asi ; chun , laltophah ah a to mi nih chun a vêng na lai .
66007016	An sung a vâng lai lo le , an tî khawm a hâl lai lo , nî nih a emh na lai lo le , a linhnâk khawm nih a hamhtir na lai lo .
66007017	Dawrâ Fa laltophah lâiah a um mi chu an vêngtu asi lai le , nungnâk tiva ah a kalpi na lai ; chun , Pathian nih an mit ah mi mitthli zawzawng a nâwt piak na lai , " a ti .
66008001	Chun , Dawrâ Fa nih chun singsiahnâk pasarihnâk chu a samh ka hen vân ah chun dârkar chanve ding chu dâisipnâk a hawng um .
66008002	Chun , Pathian mâika ah vânmifial pasarih an dîr mi ka muh le , an sinah chun tâwtawrâwt pasarih an pêk na .
66008003	Chun , vânmifial dang a hawng le , ngûn rimthâw duahnâk bâwm put hen mâichâm kiangah a dîr . Chun , laltophah mâika ah ngûn mâichâm tlûnah mi thenhlimh zawzawng thlachamnâk tla sapsuannâk ding hen zeilo rimthâw tamtak a sinah an pêk .
66008004	Chun , Pathian mâika ah a dîr mi vânmifial kut thawk hen chun zeilo rimthâw khû leh mi thenhlimh tla thlachamnâk chu vân lei a kâi rawh .
66008005	Chun , vânmifial nih chun zeilo rimthâw duahnâk bâwm chu a lâk le , mâichâm mi mei hen a khattir le , tual ah a lawnh rawh . Chun , khuarît tla , aw-hâu dang tla , mîmthlalek tla , lînîn tla a hawng um sawm rawh .
66008006	Chun , vânmifial pasarih tâwtawrâwt pasarih puttu tla chu tum ding hen anna timhtuah rawh .
66008007	Chun , a masachem mi nih chun a tum le , rial leh mei thisen hen chawmh mi , a hawng um sawm le , chubang tla chu tual ah lawnh asi rawh . Chun , tual mun thum ṭhen hen mun khat leh thing mun thum ṭhen hen mun khat chu a kâng hep , chun , belh ring zawzawng khawm a kâng ver .
66008008	Chun , vânmifial panihnâk nih chun a tum le , tlâng lianpi mei nih a khangh mi hâwi hi tisumsumriat ah lawnh hen a um . Chun , tisumsumriat chu mun thum ṭhen hen mun khat chu thisen ah â chang rawh .
66008009	Chun , tisumsumriat ah thilsiam nungnâk nei tla chu mun thum ṭhen hen mun khat an thi le , lawng tla khawm mun thum ṭhen hen mun khat râwk hen an um .
66008010	Chun , vânmifial pathumnâk nih chun a tum le , ârfi lianpi , meifâr hâwi hen a alh mi vân thawk hen a hawng tlâ le , tiva tla leh tinungva tla chu mun thum ṭhen hen mun khat a denh rawh .
66008011	( Chu ârfi min chu Khâtnâk asi ) Tî mun thum ṭhen hen mun khat chu a khâ hep rawh , chu tî chu an din le , mi tamtak an thi rawh .
66008012	Chun , vânmifial panihnâk nih chun a tum le , nî mun thum ṭhen hen mun khat leh thlâ mun thum ṭhen hen mun khat leh ârfi tla khawm mun thum ṭhen hen mun khat chu â râwk hep rawh ; an chêunâk tla leh sûn khawm mun thum ṭhen hen mun khat a tlâu le , zân khawm chu hâwi ber hen a um .
66008013	Chun , ka zauh le , mupi vân lâiah a zuang mi nih , aw-hâu fâk tak hen " Vânmifial pathum an tâwtawrâwt tum hâu hawng um ding mi ruangah , tual ah an um mi tla tlun a pit ! a pit ! a pit ! " a ti mi ka theih .
66009001	Chun , vânmifial panganâk nih chun a tâwtawrâwt a tum le , ârfi pakhat vân thawk hen tual ah a tlâ mi ka muh le , vânmifial sinah chun khurtawdawnglo renh chu an pêk rawh .
66009002	Chun , anih nih chun khurtawdawnglo chu a awng le , chun khurtawdawnglo thawk hen meialh fâk tak khû hâwi a hawng suak le , chu mei khû ruang chun nî leh boruak chu a hawng mûitir rawh .
66009003	Chun , meikhû thawk chun khâubawk tla an hawng suak , tlâng cha-âi tla nih thiltikhonâk an nei hâwi hen an sinah thiltikhonâk pêk an si .
66009004	Chun , an chal ah Pathian singsiahnâk a nei lo mi minung tla cho lo chu , tual ah belh tla , thing tla leh thlâi rerêng râwk lo ding hen simh an si .
66009005	Chun , khâubawk tla sinah chun , chu minung tla chu thah ngâi chu thah lo hen , thla nga hamhtir ding hen thu pêk an si , an hamhtir dân chu tlâng cha-âi nih mi a seh hen a hamhtir na mi hâwi asi .
66009006	Chun , chu thla nga sung chun mi nih thihnâk an hâwl khawmah an tawng lai lo , thih an duh lai le , thihnâk nih a tekkhalh na lai .
66009007	Chun , khâubawk tla umdân chu rang tla râltuk ding hen anna tîm zet mi hâwi an si ; ngûn lallukhuh hâwi anna khuh le , an mêl khawm minung mêl hâwi asi .
66009008	Chun , nunau sam hâwi an nei le , an hâ khawm chakeibaknei hâ hâwi asi .
66009009	Chun , an ir ah thîr phaw hâwi mi an nei le , an thla zâp hâu chu râltuk ding hen rang tamtak nih kari nûk hen an tek mi hâu hâwi asi .
66009010	Chun , tlâng cha-âi hâwi hen tawmei leh henhnâk an nei le , an tawmei ah chun thla nga kar minung nganfâktir khonâk an nei .
66009011	Khurtawdawnglo lakah thuneitu vânmifial chu lal ah an nei le , Hebrai hawlh hen a min chu , " Abadon " asi le , Greek hawlh hen chun , " Apollion " asi ( a umzia chu , " Râwktu " tinâk asi . )
66009012	Tlûnpitnâk masachem chu a reh rawh le , hi nûnah tlûnpitnâk panih a hawng um awt nawlh asi .
66009013	Chun , vânmifial paruknâk nih chun a tâwtawrâwt chu a tum le , Pathian mâika ah ngûn mâichâm ki tla thawk hen aw-hâu ka theih le ,
66009014	chu aw-hâu nih chun , vânmifial paruknâk tâwtawrâwt a put mi sinah chun , " Eufretis tipi ah vânmifial pali phuar hen an um mi tla kha suah na rawh ! " a ti .
66009015	Chun , chu dârkar leh ni leh thla leh kum ruat chia lakah , minung mun thum ṭhen hen mun khat thah ding hen anna tîm zet mi vânmifial pali tla chu an sût na rawh .
66009016	Rang kêng tlûnah anna chuan mi kawrsen tla tam zia chu sîng lir hen mun sing nih ( 200,000,000 ) an si ti an ka simh .
66009017	Chun , muhtirnâk ah chun , rang leh a tlûnah anna chuan mi ka muh le , mei leh saphir leh kât eng hâwi mi phaw an nei le , rang lû tla chu chakeibaknei lû hâwi asi le , an kâ thawk hen mei leh meikhû leh kât tla a hawng suak .
66009018	Chun , chu hamhtirnâk pathum , mei leh meikhû leh kât an kâ thawk hen a hawng suak mi hen chun minung mun thum ṭhen hen mun khat chu thah an si rawh .
66009019	Rang tla thiltikhonâk chu an kâ ah leh an tawmei ah a um , an tawmei tla chu rûl hâwi asi , lû an nei le , chu hen mi nganfâk an pêk na tâwn asi .
66009020	Chun , chubang rêpnâk nih a thah bang minung tla nih chun , an thil siam tla chu bângtâk lo hen , khuri tla leh ngûn milem tla , tangka milem tla , dâr milem tla , lung milem tla , thing milem tla , zeikhawm muh kho lo , theih kho lo , kal kho lo tla chu an sawnh le an rim lêm lo .
66009021	Mi an thah mi tla leh dâwi an mang mi tla , pung leh lêng an mangnâk leh fîr an mangnâk khawm an thlah lêm lo .
66010001	Chun , vânmifial dang chak tak pakhat , sûm hen â thuam mi , vân thawk hen a hawng ṭum mi ka muh le , a lû ah chun chumchâ a kho le , a mêl chu nî hâwi asi le , a kê tla chu meizîk hâwi asi .
66010002	Chun , a kut ah chun lasuibuzual samh chia a put le , a kê vawrhlei hen tisumsumriat a lamh le , a kehlei hen tlâng a lamh ;
66010003	chun , chakeibaknei hûk hâwi hen hâu fâk tak hen a hûk rawh , chun a hûk dih rawh chun ( chu mi rual hen khuarît hâu pasarih nih a zulh ) khuarît pasarih tla nih a aw-hâu chu an sang bâk rawh .
66010004	Chun , khuarît pasarih tla nih an aw-hâu an suah kâ hen , ka rîn awt le , sikhawmsele , " Khuarît pasarih thusim tla kha pheh thlir , rîn lah " ti hen vân thawk hen aw-hâu ka theih rawh .
66010005	Chun , vânmifial tisumsumriat ah leh tlâng ah a dîr mi ka muh mi nih khan a kut vawrhlei vân leiah a phar le , vân , a sungah thil zeizawng siamtu , tual , a sungah thil zeizawng leh tisumsumriat a sungah thil zeizawng siamtu ,
66010006	zungzâl hen a um kumza mi Pathian min chu sâl hen , " Hun a tlâi lai lo rawh ,
66010007	sikhawmsele , vânmifial pasarihnâk nih a tâwtawrâwt chu a tum tikah Pathian thuthup chu a tling lai rawh , a to-aw khuavâng tla sinah a phuang rawh hâwi khan , " a ti .
66010008	Chun , vân thawk hen aw-hâu ka theih mi nih khan a hawng ka sawnh nawlh le , " Tisumsumriat leh tlâng ah a dîr mi vânmifial kut a mi lasuibuzual samh chia kha lâk rawh , " a ti mi ka theih .
66010009	Chun , vânmifial sinah chun ka va kal le , a sinah , " Lasuibuzualtê kha hawng ka pêk me , " ka ti le , anih nih chun ka sinah , " Lâk le , ei hep , chun , na pawsung chu a khâtir lai le , na kâ ah lam chun khuaizû hâwi hen a thlum lai , " a ti .
66010010	Chun , a kut a mi lasuibuzualtê chu ka lâk le , ka ei hep le , ka kâ ah chun khuaizû hâwi hen a thlum le , ka dawlh nûnah lam chun ka pawsung chu a khâ tik rawh .
66010011	Chun , " Mi tamtak tla , phun tamtak tla , hawlh tamtak tla , lal tamtak tla sinah Pathian thuchah na phuang nawlh ding asi , " a hawng ka ti .
66011001	Chun , tahnâk fung , ṭhianṭhunh hâwi mi an hawng ka pêk le , " Thawk le , Pathian Biakin leh mâichâm chu tah le , a sungah sawnhtu tla khawm rêl na .
66011002	Sikhawmsele , biakin lênglei kulh sung lam chu tah sih lah , chu chu phun dang sinah pêk asi rawh , annih nih chun Khua Thenhlimh chu thla sâwmli leh thla nih an lamhbêk lai .
66011003	Chun , ka thu theihpitu mi panih chu ka fial lai le , salâpuan aih hen ni sâng khat zanih leh sâwmruk Pathian thu an sim lai , " a ti .
66011004	Chun , laikulh Lal mâika ah an dîr mi , theihpitu panih tla chu oliv thing panih leh meichêu panih chu an si .
66011005	Chun , annih chu âuzawng nih nganfâk pêk an tum chun a kâ thawk hen mei a hawng suak le , an leido tla chu a veih na asi . Annih tla chu âuzawng nih thah ding awttu chu thah an si lai .
66011006	Chubang tla nih chun thu an sim kar vial chu ruah sûr lo ding hen vân pingtir khonâk an nei , an duh tik zawngah thisen ah changtir ding hen tiva tla tlûnah thuneihnâk an nei le , laikulh hi rêpnâk râi chi kip hen rêp ding hen thu an nei .
66011007	Chun , an theihtirnâk thu chu an sim dih tikah Sarâng khurtawdawnglo thawk hen a hawng suak mi nih khan a do na lai le , a neh na lai le , a thah na lai .
66011008	Chun , an ruak chu an Lalpa an khenhbêk mi khua rokual zâwllâi ah an siah lai le , chu khua rokual zauhtirnâk ah chun Sodom , mawh Aigupta ti asi .
66011009	Chun , mi zapi lakah phun zawzawng tla , phun kip leh hawlh kip nih , ni thum leh sûnlân an ruak tla chu an zauh lai le , a vûi ding an siang lai lo .
66011010	Hi mi panih an thi ruangah , tual ah mi zapi tla chu anna lâwm lai le , lâwmnâk an siam lai le , thilpêk tla anna kuat lai , hi khuavâng panih tla nih tual ah mi zapi tla chu an hamhtir na ruangah .
66011011	Chun , ni thum leh sûnlân nûnah chun Pathian nungnâk thaw chu an sungah a lût le , an dîr rawh , chun , a muhtu tla nih chun an ṭih na rawh .
66011012	Chun , khuavâng panih tla nih chun , vân thawk hen aw-hâu fâk tak hen , " Hinah hawng kâi u , " ti hen an theih , chun , an leido tla nih an muh na ko bû hen vân ah sûm lakah an kâi rawh .
66011013	Chun , chu liau tak chun , lî thungâi thlâk â nîn le , khua chu mun râ ṭhen hen mun khat a chim rawh , lînîn lak chun mi sâng sarih an thi le , an thibang tla chu thungâi an lâu le , Pathian vân ah a um mi chu an chawnglawmh rawh .
66011014	Chun , tlûnpitnâk panihnâk chu a reh rawh le , ngâinik ! tlûnpitnâk pathumnâk chu a um tuan awt rawh .
66011015	Chun , vânmifial pasarihnâk nih chun a tâwtawrâwt chu a tum le , " Laikulh ram chu kan Lalpa leh Mesia ram a hawng si rawh , anih nih chun zungzâl hen lâi a rêl lai , " ti hen vân thawk hen aw-hâu a hawng suak .
66011016	Chun , Pathian mâika ah an laltophah ah upa kul leh pali an to mi tla chu bawkbukhup hen Pathian an mâimûk le ,
66011017	" Zeizawng tikhotu , Lalpa Pathian , um liau leh um rawh mi , na thiltikhonâk rokual tak chu lâk hen , lâirêl na dawmh rawh ruangah ka nan sawr asi !
66011018	Lunglotu tla chu an thinthawk le , nang thinthawknâk khawm a hawng tlung bâk rawh . Mithi tla lâirêl piak tik leh na to-aw khuavâng tla sinah leh , mi thenhlimh tla sinah , na min zahtu mi lian leh mi mê tla sinah lâwmman na pêk ding tik leh tual râwktu tla chu râwk bâk na ding tik chu a hawng tlung rawh , " an ti .
66011019	Chun , vân ah Pathian biakin chu â awng le , chun , a biakin sungah Thudântuk Bâwm chu a hawng lang rawh ; chun , mîmthlalek tla , aw-hâu tla , khuarît tla , lînîn tla , rial chawp tak tla thungâi a hawng um rawh .
66012001	Chun , thilchê rokual tak vân ah a hawng lang le , nunau nî hen â thuam le , a kê tangah thlâpa a um mi , ârfi leinih hen siam mi lallukhuh â khuh mi a um .
66012002	Chu nih chun nâu a pâwi le , nâu neih nganfâk tuar hen a râk rawh .
66012003	Chun , thilchê dang vân ah a hawng lang nawlh le , rûlrêu sen lianpi , lû pasarih leh ki parâ a nei mi , lallukhuh pasarih â khuh mi a hawng um .
66012004	A mei hen chun vân ârfi tla mun thum ṭhen hen mnn khat a nûk le , tual ah a thlâk rawh , chun , nunau nih fa a ring ding mi chu a ring kâ hen a dawlh khonâk ding hen a mâika ah a dîr ko .
66012005	Chun , phun zawzawng tlûnah thîr ṭhianṭhunh hen lâirêltu dingah fapa a ring le , sikhawmsele , a fa chu Pathian sinah a laltophah ah chun lâk hen a um rawh .
66012006	Chun , nunau chu ramkaro ah Pathian nih amah rangah mun a ruat piak mi ah chun a tek rawh , chunah ni sâng khat zanih leh sâwmruk an châwm khonâk ding hen .
66012007	Chun , vân ah chun tuknâk a hawng um le , Mikael leh a vânmifial tla nih rûlrêu chu an do le , rûlrêu leh a mifial tla khawm nih an hawng do na bâk .
66012008	Sikhawmsele , rûlrêu chu an neh le , amah leh a mifial tla chu vân ah um siang asi lo rawh .
66012009	Chun , rûlrêu lianpi , Diabol mawh , Setan an ti mi , laikulh zawzawng perpettu chu tual ah an lawnh rawh , a mifial tla khawm an lawnh sih .
66012010	Chun , vân ah aw-hâu fâk tak ka theih mi nih chun , ' Tuah chun kan Pathian ruangsuahnâk leh a thiltikhonâk leh Lal asi zia chu a langhtir le , tuah a Mesia thuneihnâk chu a langhtir rawh ! Kan unau tla phiar hen Pathian mâika ah a sûn a zân hen a dîr tâwn mi chu vân thawk hen lawnh asi rawh , " a ti .
66012011	Kan unau tla nih chun Dawrâ Fa thisen zârah leh thih ngamh rê hen thudik an phuangnâk zârah anih chu an neh rawh ;
66012012	chun , vân tla leh a sungah um mi tla a lâwm u , sikhawmsele , tual leh tisumsumriat tlûn chu a pit ! Diabol nih chun tik tâwmtê cho a nei rawh ti a theih ruangah a thinthawk bû hen nan sinah a hawng ṭum rawh , " a ti .
66012013	Rûlrêu nih chun tual ah lawnh asi ti a theih ka hen fapa ringtu nunau chu a râl rawh .
66012014	Chun , nunau chu kum thum leh a sêu zauhkhenh ding hen leh rûlpi lakah a him khonâk ding hen , a mun ramkaro leiah zuang ding hen mupi thla panih an pêk .
66012015	Chun , rûlpi nih chun chu nunau chu fenhtir ding hen tiva hâwi hen a kâ lâk mi tî chu a suah rawh .
66012016	Sikhawmsele , tual nih nunau chu a ṭangpi le , tual nih chun a kâ a âng le , rûlpi nih a kâ lakah tiva hâwi hen a suah mi tî chu a dawlh hep .
66012017	Chun , Rûlrêu chu nunau tlûnah a thinthawk le , a thlak tla an um rih mi , Pathian thupêk tla zâwt hen Jisu theihtirnâk thu pawmtu tla chu do ding hen a suak rawh .
66012018	Chun , Rûlrêu chu tipi kap ah chun a dîr rawh .
66013001	Chun , sarâng , ki parâ leh lû pasarih a nei mi , tisumsumriat thawk hen a hawng suak mi ka muh le , a ki kip ah lallukhuh a um le , a lû kip ah simsiatnâk min â rîn asi .
66013002	Chun , sarâng ka muh mi chu keitê hâwi asi le , a kê tla chu vawm kê hâwi asi le , a kâ chu chakeibaknei hâwi asi ; chun , rûlrêu nih sarâng chu amah thiltikhonâk leh a laltophah leh amah thuneihnâk fâk tak a pêk .
66013003	Chun , a lû pakhat chu thih phah rê hen liamh hen a um le , sikhawmsele , a mâ chu a dam le , tual a mi zawzawng nih chê an ti le , chu sarâng chu an zûl rawh .
66013004	Chun , sarâng sinah rûlrêu nih a thuneihnâk a pêk ruangah rûlrêu chu mi zapi nih an sawnh rawh , " Sarâng hâwi hi âu an um ? Âu a do khotu um ? " ti hen sarâng khawm chu an mâimûk .
66013005	Chun , sarâng chu sual thu ṭihnungkâi tak sim ding leh thla sâwmli leh thla nih thuneihnâk pêk asi .
66013006	Pathian leh a min leh , vân ah a umnâk mun leh vân ah an um mi zawzawng simsiat chu a dawmh rawh .
66013007	Chun mi thenhlimh tla chu do hen neh siang an si le , chi kip tla , mikip tla , hawlh kip tla , phun kip tla tlûnah thuneihnâk pêk asi .
66013008	Chun , tual ah an um mi zawzawng lakah laikulh um lân thawk hen thah rawh mi Dawrâ Fa nungnâk lasuibu ah an min â rîn lo mi vial nih chun amah an mâimûk lai .
66013009	" Âuzawng nâ a nei mi nih chun ngâi seh .
66013010	Âuzawng tleih tumtu chu tleih hen an um lai le , nâmsâu hen thah tumtu chu nâmsâu hen thah hen a um bâk lai . Chu chu mi thenhlimh tla felfênâk leh zumhkâinâk chu asi .
66013011	Chun , sarâng dang tual ah a hawng suak mi ka muh le , dawrâ hâwi hen ki panih a nei le , rûlrêu hawlh hâwi hen a hawlh .
66013012	Sarâng masa dauh thuneihnâk zawzawng kha a mitmuh ah a mang rawh , tual leh a tlûnah a um mi zawzawng tla chu sarâng masa thih phah rê ding hen â liam le , a dam nawlh mi chu sawnh ding hen thu a pêk na .
66013013	Chun , hi sarâng panihnâk nih hin mi zawzawng mitmuh ah vân thawk hen tual ah mei tlâktir kho rê hen thilchê ti khonâk a nei .
66013014	Chun , sarâng masachem mitmuh ah thilchê a ti mi hen khan tual tlûnah mi zawzawng chu a perpet na rawh . Chun , sarâng nih chun nâmsâu hen thi khawp rê hen liamh hen a um le , a dam nawlh mi sarâng chawnglawmhnâk ding hen mi zawzawng chu sarâng masachem lem tuah ding hen thu a pêk na .
66013015	Chun , sarâng masachem lem chu hawlh kho ding hen leh amah sawnh lotu vial thah kho ding hen sarâng panihnâk nih nungnâk thaw pêk ding hen siang asi .
66013016	Chun , mi zawzawng , a lian a mê hen , a nei a pâm , to-aw leh to-aw lo tla khawm , an kut vawrhlei ah mawh , an chal ah mawh singsiahnâk a neitir na .
66013017	Singsiahnâk sarâng min mawh , a min nambar mawh neitu tla cho lo nih chun âukhawm nih an châwk hen an zuar kho lo rawh .
66013018	Hinah hin finghnâk langh khonâk a um . Theih khonâk nei mi nih chun sarâng nambar chu zâwt set seh ; chu nambar chu minung ruangrûl ah asi le , chu chu zaruk leh sâwmruk leh paruk asi .
66014001	Chun , ka zauh le , Dawrâ Fa Zion tlâng ah a dîr mi leh an chal ah a min leh a Pa min â rîn mi , mi nuai khat leh sîng li leh sâng li a sinah an dîr mi ka muh ,
66014002	chun , vân thawk hen zeilo hâu , tî tamtak sâitâr ah â khâwk mi hâu hâwi leh khuarît fâk tak hâu hâwi ka theih le , chun , ka hâu theih chu ṭingṭang tumtu tla nih an ṭingṭang an tum mi hâu hâwi asi .
66014003	Laltophah mâika ah leh thilnung pali tla leh upa tla mâika ah chun la thar an sak le , chu la thar chu âukhawm nih tual a mi tlanh chia tla mi nuai khat leh sîng li leh sâng li tla cho lo nih chun anna sîn kho lo .
66014004	Chubang tla chu nunau lakah â nawmh lo mi tla an si ; nungâk thenhlimh hâwi an si , Dawrâ Fa kalnâk kipah zûltu tla an si , Pathian rangah leh Dawrâ Fa rangah rah masachem si ding hen minung tla lakah mi tlanh an si .
66014005	Diklo nâk âwkrâwl an sim mi âu nih khawm an theih dah lo .
66014006	Chun , tual ah an um mi tla , phun kip tla , chi kip tla , hawlh kip tla , mi kip tla sinah zungzâl Thâwngthâng Ṭha thuchah sim ding hen vânmifial dang vân chung sâng ah a zuang mi ka muh .
66014007	Chun , anih nih chun , hâu fâk tak hen , " A lâirêl tik chu a tlung rawh ruangah Pathian ṭih ule , chawnglawmh u , tual leh vân , tisumsumriat leh tinungva tla siamtu chu mâimûk u , " a ti .
66014008	Chun , vânmifial panihnâk nih chun , " Babulon khua rokual ah mi pungmang nâk uain hâi , phun zawzawng dintirtu chu a tlû rawh , a tlû rawh , " a ti .
66014009	Chun , vânmifial pathumnâk nih chun hâu fâk tak hen , " Âuzawng nih sarâng leh a lem mâimûk hen an chal ah mawh an kut ah mawh singsiahnâk an nei chun ,
66014010	chu tla chu Pathian thinthawknâk uain , a thinthawknâk hâi ah khat dil a tleng mi dintu an si lai le , vânmifial thenhlimh tla leh Dawrâ Fa mitmuh ah mei leh kât hen rêp an si lai .
66014011	Chu minung tla rêpnâk meikhû chu zungzâl hen a kâi lai le , sarâng leh a lem mâimûktu tla , a min singsiahnâk neitu tla vial chu a sûn a zân hen dinh ni an nei lai lo , " ti hen a âu .
66014012	Hinah hin mi thenhlimh Pathian thupêk tla leh Jisu lungnâk thu zâwttu tla felfênâk chu a lang asi .
66014013	Chun , vân thawk hen aw-hâu nih , " Hi hâwi hen rîn rawh , Lalpa rianṭuannâk ah an thi mi tla chu tu thawk hen an thaw a suak , " a ti . Thlarau nih chun , " Chu hâwi chu asi , " ti hen a sâng . Chun , " An rianṭuan hamhnâk chu an dinhtâk rawh le , an thilti nih chun a zûl na lai rawh , " a ti mi ka theih .
66014014	Chun , ka zauh le , sûm vâr ka muh , chun , sûm tlûnah minung hâwi hen ngûn lallukhuh khuh hen , favah hâr tak put hen a to mi ka muh .
66014015	Chun , vânmifial dang Pathian biakin thawk hen a hawng suak le , sûm tlûnah a to mi sinah chun hâu fâk tak hen , ât a zâ rawh ruangah na favah kha mang le ât rawh , tual ah mi fâng a min rawh asi , " a ti .
66014016	Chun , sûm tlûnah a to mi nih chun a favah chu tual ah a thlâk le , tual mi fâng chu an ât rawh .
66014017	Chun , vânmifial dang , vân ah Pathian biakin thawk hen a hawng suak nawlh le , anih khawm nih favah hâr tak a put bâk .
66014018	Chun , vânmifial dang mei tlûnah thuneitu chu mâichâm thawk hen a hawng sim nawlh le ; anih nih chun hâu fâk tak hen , vânmifial favah hâr tak a put mi sinah chun " Na favah hâr tak kha mang le , tual ah grep rah sûr tla khi va ât rawh , grep rah tla a min ver rawh khi , " ti hen a âu .
66014019	Chun , vânmifial nih chun a favah chu tual ah a thlâk le , tual mi grep rah chu a ât le , grep sûrnâk khur kâu tak , Pathian thinthawknâk grep sûrnâk khur ah a lawnh rawh .
66014020	Chun , grep rah tla chu khuapi lênglei ah grep sûrnâk ah an chîl le , chun , grep sûrnâk khur thawk hen chun , thisên a hawng suak le , mêl zanih tiang a luang le , feet nga tiang a thûk .
66015001	Chun vân ah chun singsiahnâk dang rokual tak leh chê tak ka muh le , vânmifial pasarih , rêpnâk pasarih puttu tla chu , chu chu rêpnâk madungchem chu asi , chu ri rawh chun Pathian thinthawknâk chu a dawng rawh .
66015002	Chun , tisumsumriat thlalang hâwi mi , mei hen a chawmh mi ka muh le , sarâng leh a lêm leh a min nambar nehtu tla chu an hawng suak le , Pathian nih ṭingṭang a pêk na mi chu put hen tisumsumriat thlalang hâwi mi kap ah an dîr mi ka muh ber .
66015003	Chun , Pathian to-aw Mosi la leh Dawrâfa la chu an sak le , Lalpa Pathian zeizawng tikho , na thilti tla chu a rokual hen a chê le ! Nang phun kip Lalchem , na lampi tla chu a dik hen â rep asi !
66015004	Lalpa , âu nih nang a nan ṭih lo lai ! Na rokualnâk phuang lotu âu a um lai ? Nangmah lâwng na thenhlimh asi ! Na thilti rep tla chu mi kip nih an muh rawh , phun kip an hawng lai le a nan sawnh lai , " an ti .
66015005	Chu nûn chun vân ah biakin â awng le , a sungah Pathian umnâk Puanin Thenhlimh ka muh .
66015006	Chun , biakin sung thawk hen vânmifial pasarih , rêpnâk pasarih puttu tla chu puan thenhlimh vâr tak aih hen , an sûm ah ngûn tâisâwm sâwm hen an hawng suak .
66015007	Chun , thilnung pali lakah pakhat nih chun , vânmifial pasarih tla sinah , zungzâl hen a nung kumza mi Pathian thinthawknâk hen a khat mi ngûn berhbu pasarih a pêk na .
66015008	Chun , biakin chu Pathian rokualnâk leh thiltikhonâk khû hen a khat phak le , vânmifial pasarih tla rêpnâk pasarih chu a len lân lo chu biakin ah chun âukhawm an lût kho lo .
66016001	Chun , biakin thawk hen hâu fâk tak hen vânmifial pasarih tla sinah , " Kal ule , Pathian thinthawknâk berhbu tla chu tual ah thlêt u , " a ti mi ka theih .
66016002	Chun , vânmifial pakhatnâk chu a kal le , a berhbu chu tual ah a thlêt le , chun sarâng singsiahnâk neitu leh a lem mâimûktu tla tlûnah chun masia fâk tak a hawng tlung rawh .
66016003	Chun , vânmifial panihnâk nih a berhbu chu tisumsumriat ah a thlêt le , tî chu mithi thisen hâwi hen a hawng um le , chun , tisumsumriat ah thilnung chikip chu an thi ver rawh .
66016004	Chun , vânmifial pathumnâk nih a berhbu chu tiva ah leh tinungva ah a thlêt le , thisen ah anna chang rawh .
66016005	Chun , vânmifial tî tlûnah thuneitu nih chun , " Nang Mi Thenhlimh , a um rawh mi leh a um liau mi , na lâirêl tla chu a dik asi ,
66016006	annih nih chun mi thenhlimh leh khuavâng tla thisen an suah le , an din dingah thisen na pêk na mi hi anna dêng cho asi , " a ti mi ka theih .
66016007	Chun , mâichâm thawk hen aw-hâu nih chun " Lalpa Pathian Zeizawng tikho , na lâirêl tla chu a dik hen â rep asi , " a ti mi ka theih .
66016008	Chun , vânmifial palinâk nih chun a berhbu chu nî lakah a thlêt le , nî chu minung tla ût rê emh ding hen a lîn rawh .
66016009	Chun , chu minung tla chu nî nih ût rê hen emh na khawmsele , nî tlûnah thuneitu Pathian chu sawr leh chawnglawmh ngâk hen hawlhsiat an barh le , an sualnâk chu an rim lêm lo .
66016010	Chun , vânmifial panganâk nih a berhbu chu sarâng laltophah ah a thlêt le , sarang ram zawzawng chu a hawng mui hep le , an nganfâk tuk ruangah an lei tla an seh le ,
66016011	an mâ leh an nganfâk ruangah vân Pathian chu hawlhsiat an barh le , sikhawmsele , an thilti sual chu an rim lêm lo .
66016012	Chun , vânmifial paruknâk nih chun a berhbu chu Eufretis tipi ah a thlêt le , chun , saklei thawk hen lal hawng kal ding mi tla rangah lampi a um khonâk ding hen tî chu a kang rawh .
66016013	Chun , rûlrêu leh sarâng leh khuavâng telê kâ thawk hen thlarau nâwmtâm pathum chu-uh hâwi an hawng suak mi ka muh .
66016014	Chun , chu tla chu khuri thlarau thilche titu tla an si . Hi thlarau pathum tla hi Zeizawng tikho Pathian ni rokual ah râltuknâk ah kalpi na ding leh laikulh lal zawzawng tla pumh na ding hen an suak rawh .
66016015	Ngainik , mifîr hawi hen ka hawng kal awt , râlring hen nipuan aih kumza hen a um mi chu a thaw a suak , chu lo chun takkaro leh mualpho hen a um sual lai .
66016016	Chun , thlarau nih chun mun pakhat Hebrai hawlh hen Armagedon an ti mi ah chun lal tla chu a kalpi na rawh .
66016017	Chun , vânmifial pasarihnâk nih chun a berhbu chu boruak ah a thlêt le , chun , biakin ah laltophah thawk hen , " Â lîm rawh , " ti hen aw-hâu fâk tak a hawng suak .
66016018	Chun , mîmthlalek tla , aw-hâu tla , khuari tla , lî fâk tak â nîn le , tual ah minung siam tîr thawk hen chu hâwi hen lînîn fâk chu a um dah lo .
66016019	Chun , khua rokual chu mun thum hen â ṭhen le , ram kip mi khuapi zawzawng chu â râwk ver rawh . Chun , Pathian nih Babulon khua rokual tak chu a theihkumza le , a thinthawknâk fâk tak uain hâi chu a dintir rawh .
66016020	Chun , tikulh zawzawng tla chu a vei le , tlâng zawzawng tla khawm a vei rawh .
66016021	Chun , rialpi lian tak , khîng sâwmnga rit chiau vân thawk hen minung tla tlûnah a tlâ , chun , chu hâwi rêpnâk ruangah minung tla nih chun Pathian hawlhsiat an barh rawh .
66017001	Chun , vânmifial pasarih , berhbu pasarih puttu lakah pakhat chu ka sinah a hawng le , " Hawng le , nunau â zuar mi minthang tak rêp ding mi , tiva tamtak kiangah khuapi rokual tak chu ka nan zauhtir lai .
66017002	Tual ah lal tla nih chun anih chu an pung tâwn le , tual ah mipi tla chu duh a mangnâk uain chu dinh hen a rîttir na asi , " a ti .
66017003	Thlarau hen ka hawng um le , vânmifial nih ramkaro ah a hawng ka kalpi . Chun , sualnâk min hen a khat mi sarâng sen lû pasarih leh ki parâ a nei mi tlûnah nunau a to mi ka muh .
66017004	Nunau nih chun puan senduk leh sen lâr â aih le , ngûn leh lungmantam leh aitikep lung hen â thuam le , ngûn hâi , pungmangnâk thil nâwmtâm hen a khat mi a put .
66017005	A chal ah thuthup , " Babulon khua rokual , â zuar mi zawzawng tla nu leh laikulh ruisualtu , " ti hen a min â rîn .
66017006	Chun , chu nunau chu mi thenhlimh tla thisen leh Jisu lakah zumh an kâi ruangah thah hen an um mi tla thisen hen a rî mi ka muh le , ka muh ka hen thungai chê ka ti .
66017007	Chun , vânmifial nih chun ka sinah , " Zeirangah chê na ti ? Nunau leh a phurhtu sarâng , lû pasarih leh ki parâ a nei mi thuthup chu ka nan simh lai .
66017008	Sarâng na muh mi kha a hawng um duak le , a um lo nawlh fâwn , khurtawdawnglo thawk hen a hawng suak lai le , veih depnâk ah a kal lai . Chun , tual ah an um mi tla , tual umtîr thawk hen nungnâk lasuibu ah min â rîn lo mi tla nih chun sarâng chu an muh tikah , a hawng um duak le , a um lo nawlh fâwn mi , a hawng lang awt nawlh mi chu chê an ti lai .
66017009	" Hinah hin theihthiamnâk thinlung nei a herh asi . Lû pasarih chu nunau tonâk tlâng pasarih chu asi . Lal pasarih tla khawm kha an si ;
66017010	panga tla chu neh hen an um rawh le , pakhat nih lâi a rêl liau le , pakhat dang chu a hawng um lo rih le , a hawng um tik chun sâwtlotê cho a um ding asi .
66017011	Chun , sarâng a hawng um duak le , a um lo nawlh mi tak kha lal pariatnâk asi le , pasarih lakah pakhat kha a vei ding mi chu asi .
66017012	" Chun , ki parâ na muh mi tla kha lal parâ ram a nei lo rih mi tla an si le , sikhawmsele , dârkar khat ding cho sarâng hen lal hâwi hen lâi an rêl lai .
66017013	Chun , chu parâ tla nih chun thurual hen sarâng chu an thiltikhonâk leh thuneihnâk an pêk rawh .
66017014	Chu tla nih chun Dawrâfa chu an do lai le , sikhawmsele , Dawrâfa chu hotu tla Hotu , lal tla Lal asi ruangah , amah kawh mi tla , thîm mi tla leh amah zûltu zumhkâi tla nih chun an neh na lai , " a ti .
66017015	Chun , vânmifial nih ka sinah , " Nunau â zuar mi tonâk tî na muh mi kha , mi zapi tla , phun tla , hawlh tla an si , " a ti .
66017016	Chun , ki parâ leh sarâng na muh mi nih khan nunau â zuar mi chu an hua lai le , a thilneih tla an lâk piak lai le , takkaro hen an mâk lai le , a sa khawm an ei lai le , mei hen an duah hep lai .
66017017	Pathian thutiam chu a tling lân lo chu a duhzia an tinâk ding leh , anna thurual hen an ram chu lâirêl ding hen an thiltikhonâk sarâng sinah an pêknâk ding hen Pathian nih an thinlung ah a duhtir na asi .
66017018	Chun , " Nunau na muh mi kha khua rokual tak , tual ah lal tla tlûnah lâirêltu chu a si , " a ti .
66018001	Chu nûn chun , vânmifial dang thuneihnâk fâk tak nei hen vân thawk hen a hawng ṭum mi ka muh le , a rokualnâk nih chun tual a cherh hep .
66018002	Vânmifial nih chun hâu fâk tak hen , " Babulon khua rokual tak , khuri tla , thlarau nâwmtâm tla , nâwmtâm kip leh vâ nâwmtâm tla umnâk chu a tlû rawh ;
66018003	a hurnâk uain rât tak chu phun zawzawng tla nih an din rawh . Tual ah lal tla nih anih chu an pung tâwn le , laikulh sawlehtu tla nih chun a duhnâk sual chu nei phahnâk ah an mang tâwn , " ti hen a âu .
66018004	Chun , vân thawk hen aw-hâu dang nih a sim mi ka theih le , ' ' Ka mi le tla , a sinah mi hawng suak u , a sualnâk lakah a tel lah u , a rêpnâk lak khawmah nanna tel ding si lo .
66018005	A sualnâk tla nih chun vân khawm a tawngh le , Pathian nih a thilti sual khawm a theih ko .
66018006	Amah nih a nan ti na mi hâwi hen va tirûl bâk u , amah thilti lehnih hen rulh bâk u . A nan dintir na mi lehnih ngâk a chak hen , a hâi lakah tleng piak bâk u .
66018007	A rokualtir hen nuam a chenh zia hâwitê hen , tuarnâk leh lawksawngnâk pêkrûl bâk u . A thinlung hen chun , Lalnu ka si , numei ka si lo , lawksawngnâk rerêng ka tawng lai lo , a ti asi .
66018008	Churuangah ni khat lakah amah rêpnâk chu a hawng tlung lai le , amah lâirêl piaktu Lalpa Pathian chu a rokual ruangah , anih chu râi tla , ngaihsiatnâk leh pâm nih a tlunh lai le , mei nih a khangh hep lai , " a ti .
66018009	Chun , tual ah lal tla amah pung tâwntu leh , a nuamsabut chenhpitu tla nih chun a kâng mi khû chu an zauh tikah ,
66018010	a rêpnâk ṭih ruangah lât takah an dîr mi tla nih chun , " Babulon khua rokual tak chu ṭihnung a kâi hen a tlûn a pit ! Dârkar khat lak ko ah hi Babulon khua rokual tlûnah hin rêpnâk a hawng tlung ngâk chu ! " an ti .
66018011	Tual ah sawlehtu tla thil chu âukhawm nih an châwk piak na lo ruangah amah chu ngaihsia tak hen an ṭappi rawh :
66018012	an thil tla chu , ngûn tla , tangkarua tla , lungmantam tla âitikep lung tla , puan mangṭhia tla , puan senduk tla , mâimaw puan tla , puan senlâr tla , thing man tam chi kip tla , sâihâ hen siam mi thil leh thing man tam hen siam mi tla , dâr leh thîr hen siam mi tla , lungvâr hen siam mi tla hen ;
66018013	chun , mawsawla thing tla , rimthâw tla , rimthâw duah mi zât tla , sariak rimthâw tla , bawraw tla , murrah tla , uain tla , sariak tla , sangvut tla , fâng tla , chaw tla , dawrâ tla , rang tla , kari tla , sal leh minung nungnâk tiang hen asi .
66018014	Tual ah sawlehtu tla nih chun , " Thil ṭha nei ding hen na duh mi tla leh neih leh siah leh thil thaw leh thil dawh zawzawng nih a nan kaltâk rawh , na tawng nawlh lai lo rawh , an ti .
66018015	Tual ah sawlehtu tla , amah ruangah minei an si phah mi tla chu tuarnâk ṭih ruangah lât tak thawk a dîr hen ,
66018016	' ' Khua rokual , puan mangṭhia leh puan senduk leh sen lâr aih hen , ngûn leh lungmantam leh âitikep lung hen â thuam mi chu a tlûn a pit !
66018017	" Dârkar khat ko ah chu zawng neih leh siah a thlâu rawh , " ti hen amah sûn hen an ṭap rawh . Chun , lawng hotu tla , lawng ah kal tâwntu tla , lawng ah mi tla leh tisumsumriat ah rianṭuantu tla chu lâtpi ah dîr hen ,
66018018	a kâng mi khû chu an muh le " Hi hâwi tluk hen khua rokual chu a um nawlh lai lo rawh , " ti hen an âu .
66018019	Chun , an lû ah valeidip an phulh le , ngaihsia tak a ṭap bû hen , " Khuapi rokual tak chu a tlûn a pit ! A neihnâk ruangah minei si mi tla leh tisumsumriat ah lawng neitu tla chu dârkar khat lak ko ah a tlâu rawh hi , " an ti .
66018020	Aw vân tla , Pathian mi tla , mifial tla , khuavâng tla a lâwm u , amah thilti hâwitê hen Pathian nih a tlûnah lâi a rêl rawh .
66018021	Chun , vânmifial rokual tak nih lung lianpi , fângrialnâk tî ah mi a sar le , tisumsumriat ah a lawnh le " Babulon khua rokual chu hi hâwi hen fâk tak hen lawnh asi lai le , âukhawm nih an muh nawlh lai lo rawh , " a ti .
66018022	Chun , ṭingṭang tumtu tla , zeilo tum thiam tla , theikhang tumtu tla , tâwtawrâwt tumtu tla nih an tum mi , rihâu khawm nâ lakah an theih lai lo rawh ; zungthiam rerêng na lakah an muh lai lo rawh , fângrialnâk rihâu khawm na sungah an theih lai lo rawh ;
66018023	khâwnvâr khawm na sungah a chêu lai lo rawh le , pasal leh mo hâu khawm na sungah an theih nawlh lai lo , na sawlehtu tla chu tual ah mi lian tla an si le , na dâwi hen phun zawzawng na perpet na kha .
66018024	Khuapi sungah khuavâng tla leh Pathian mi thenhhinih tla thah hen an um mi tla thisen zawzawng chu muh asi ruangah Babulon chu rêp asi rawh , " a ti .
66019001	Chu nûn chun , vân ah mi zapi aw-hâu fak tak hâwi hen , ' ' Halleluia ' ' ( Pathian chu sawr u ) , ruangsuahnâk tla , rokualnâk tla , thiltikhonâk tla , kan Pathian tâ asi ;
66019002	a lâirêlnâk tla chu a dik hen â rep asi , anih nih chun nunau â zuar mi rokual tak , a hurnâk ruangah tual râwktu chu a thu a chek piak rawh , a to-aw tla a thah na mi phû chu a lam piak rawh , " a ti mi ka theih .
66019003	Chun , an âu nawlh le , " Halleluia ' ' ( Pathian sawr u ) , khuapi a kâng mi khû chu zungzâl hen kâi seh , " ti hen .
66019004	Chun , upa kul leh pali leh thilnung pali tla chu an bawkbukhup le , Pathian laltophah ah a to mi chu an mâimûk le , " Amen ! ' ' Halleluia ' ' ( Pathian chu sawr u ! ) " an ti .
66019005	Chun , laltophah thawk hen aw-hâu a hawng suak le , ' Nannih a to-aw tla leh amah zahtu mi lian leh mi mê tla , kan Pathian chu sawr u , " a ti .
66019006	Chun , mi zapi cherkhet aw-hâu hâwi leh , tî tamtak â khâwk mi rihâu hâwi leh khuarît fâk tak hâwi hen , ' ' Halleluia ' ' ( ' Pathian chu sawr u ) , kan Lalpa , Pathian Zeizawng tikho chu lalchem asi ,
66019007	lâwptlo tak hen kan um lai le , amah kan chawnglawmh lai , Dawrâ Fa nupi neih chu a zâ rawh le , a nupi khawm â tîm zet rawh , " a ti mi kha ka theih .
66019008	Puan mangṭhia chu mi thenhlimh tla thilti rep asi ruangah , puan mangṭhia thiang tak , a lek mi chu aihtir ding hen pêk asi .
66019009	Chun , vânmifial nih ka sinah , " Dawrâ Fa nupi neihnâk puai ah an sâwm mi tla chu an thaw a suak , ti hen rîn rawh , " a hawng ka ti . Chun , vânmifial ber nih , ' Hi bang thu hi Pathian thudik chu asi , ' a ti nawlh .
66019010	Chun , amah chu sawnh ding hen a kebul ah ka kûn le , sikhawmsele , anih nih ka sinah , " Kha hâwi hen ti lah , kei chu nangmah unau leh Jisu thusim zâwttu tla hâwi hen to-aw ka si , Pathian lam sawnh rawh , ' a ti . Jisu nih thudik a sim mi chu khuavâng tla lakah thaw khumh hen thu sim asi .
66019011	Chun , vân â awng mi ka muh le , chun , rang ngo leh a tlûnah â chuan mi , zumhkâi leh diktak , an ti mi chu ka muh le , anih nih chun rep tak hen lâi a rêl le , ral a do tâwn .
66019012	A mit chu meialh hâwi asi le , lallukhuh tamtak â khuh le , chun a tlûnah min rîn amah cho lo nih chun âukhawm nih an theih kho lo mi a nei .
66019013	Puan thisen hen â chulh mi â aih le , a min ah chun , " Pathian thu " an ti .
66019014	Chun , vân ah kawrsen tla nih chun , puan mangṭhia vâr tak aih hen rang ngo tlûnah chuan bû hen an zûl .
66019015	Chun , a kâ thawk hen namsâu hâr tak a suak le , chu hen chun phun kip a neh lai , thîr ṭhianṭhunh hen lâi a rêl lai le , Pathian Zeizawng tikho thinrunhnâk fak tak grep surnâk khur ah an sur lai .
66019016	Chun , a puan leh a kê ah min rîn , " lal tla Lal leh hotu tla Hotu , " ti hen a um .
66019017	Chun , nî lakah vânmifial a dîr mi ka muh le , anih nih chun vân lâiah vâ an zuang mi tla sinah hâu fak tak hen ,
66019018	" Lal sa tla , kawrsen hotu sa tla , mi chak sa tla , rang leh a tlûnah chuantu tla , mi zawzawng , to-aw leh to-aw lo , mi lian leh mi mê tla sa nan ei khonâk ding hen , Pathian puai rokual tak tuahnâk ah hawng a pum u , " ti hen a âu .
66019019	Chun , sarâng tla , tual a lal tla , an kawrsen tla chu , rang tlûnah a chuan mi leh a kawrsen tla do ding hen anna pûm mi ka muh .
66019020	Chun , sarâng chu an tleih le , khuavâng telê , sarâng singsiahnâk nei mi leh a lem maimûktu tla , an perpet na tâwnnâk thilchê a mitmuh ah titu tla kha an tleih sih le , an panih hen kât hen a kâng mi meizur ah a nung hen an lawnh na .
66019021	An kawrsen tla chu rang tlûnah â chuan mi kâ thawk hen a suak mi nâmsâu hen thah an si rawh . Chun , vâ zawzawng tla nih chun an sa tla chu duh tâwk hen an ei rawh .
66020001	Chun , vânmifial , khurtawdawnglo renh leh chikchîn lian tak put hen , vân thawk hen a hawng ṭum mi ka muh .
66020002	Chun , rûlrêu , rûlpi tar , chu chu Diabol mawh , Setan chu a tleih le , kum sâng khat rang ding hen a phuar rawh .
66020003	Vânmifial nih chun khurtawdawnglo ah a khumh le , a khar pang le , kum sâng a tling lân lo chu phun kip a perpet lo rawh nâk ding hen a sengh tap le , chu nûn chun sâwtlotê suah nawlh rih ding asi .
66020004	Chun , laltophah tla ka muh le , a tlûnah mi an to le , an sinah lâirêlnâk an pêk na le , chun , Jisu theihtirnâk thu ruangah leh Pathian thu ruangah lû tan hen an thi mi thlarau tla leh sarâng leh a lem mâimûk lo hen , an chal ah mawh , an kut ah mawh singsiahnâk neilotu tla thlarau khawm ka muh le , chubang tla chu an nung le , Jisu Krist hen kum sâng khat lâi an rêl .
66020005	Chun , mithi dang tla lam chu kum sâng khat a ral lân lo chu an nung lo rih . Hi hi thawknawlhnâk masachem chu asi .
66020006	Hi thawknawlhnâk masachem ah a tel mi tla chu an thaw suak hen anna thenhlimh asi , chubang tla tlûnah chun thih nihnâk nih thu rerêng a nei lai lo le , Pathian leh Krist bâwlpu tla an si lai le , amah hen kum sâng khat lâi an rêl lai .
66020007	Chun , kum sâng khat a tling tikah Setan chu a tângnâk ah mi suah hen a um lai le ,
66020008	tual ah phun tla , Gog leh Magog chu perpet ding leh râltuk dingah pumh na ding hen a suak lai , chubang tla tam zia chu tisumsumriat kapah sep hâwi an si .
66020009	Chun , tual tlûn khat zat hen an kal le , Pathian mi le umnâk leh Pathian nih a dâwt mi khua chu an hual le , chun , vân thawk hen mei a hawng tla le , a khangh hep na rawh .
66020010	Chun , anmah perpettu Diabol chu , sarâng leh khuavâng telê umnâk mei leh kât zur ah an lawnh rawh , chun , zungzâl hen sûn leh zân hen rêp hen an um lai .
66020011	Chun , laltophah lianpi vâr tak leh a tlûnah a to mi ka muh le , a mâika mi tual leh vân an tek ving le , muh kho an si lo rawh .
66020012	Chun , mithi tla , a lian a mê hen , laltophah mâika ah an dîr mi ka muh le , chun lasuibu tla chu a kêu le , chun , lasuibu dang , nungnâk lasuibu khawm a kêu le , chun , mithi tla chu an thilti lasuibu tla ah â rîn hâwitê hen lâirêl piak hen an um rawh .
66020013	Chun , tisumsumriat nih a sungah mithi tla chu a suah le , thihnâk leh mithi khua tla khawm nih an sungah mithi tla chu an suah le , an ektê hen an thilti hâwitê hen lâirêl piak hen an um .
66020014	Thihnâk leh mithi khua tla chu meizur ah an lawnh rawh . Chu chu thih nihnâk chu asi .
66020015	Âuzawng nungnâk lasuibu ah a min rîn hen a um lo mi chu meizur ah an lawnh rawh .
66021001	Chun , vân thar leh tual thar ka muh le , vân masa leh tual masa chu a vei rawh , tisumsumriat khawm a um lo rawh .
66021002	Chun , khua thenhlimh Jerusalem thar chu , mo , a pasal hen a tawng ding hen dawh tak hen â thuam ziar mi hâwi hen , Pathian sin thawk hen vân ah mi a hawng ṭum mi ka muh .
66021003	Chun , laltophah thawk hen aw-hâu fâk tak hen , " Ngâinik , Pathian bâsâ chu minung lakah a hawng um rawh , anih chu an sinah a um lai le , annih tla chu a mi le an si lai le , Pathian ngelchel chu an sinah a um lai le ; an Pathian asi lai .
66021004	An mit a mi mitthli zawzawng a nawt lai le , thihnâk a um lai lo rawh le , ngaihsiatnâk tla , ṭapnâk tla , nganfâk tla , a um lai lo rawh , thil masa tla chu a vei rawh , " a ti mi ka theih .
66021005	Chun , laltophah ah a to mi nih chun , " Ngâinik , thil zawzawng ka siam thar rawh , " a ti . Chun , ka sinah , " Rîn rawh , hi bang thu hi a dik hen zumh a kâi asi , " a ti .
66021006	Chun , hi hawi hen a sim le , " Â lîm rawh , kei Alpha leh Omega , a bul leh a dawng ka si , a tîhâl mi zawng sinah nungnâk tiva ah mi a thawt hen ka pêk lai .
66021007	A nehtu vial nih chubang tla chu ka sinah mi a tawng lai le , anih chu ka fa asi lai .
66021008	Sikhawmsele , mi zer tla , lunglo tla , mi lêmtu tla , mi thahtu tla , mi hur tla , dâwithiam tla , milem sawnhtu tla leh âwkrâwl simtu tla tingvo mun chu mei leh kât hen a kâng mi zur asi , chu chu thih nihnâk chu asi .
66021009	Chun , vânmifial pasarih tla lakah pakhat , berhbu pasarih khat phak hen rêpnâk pasarih puttu chu ka sinah a hawng le , " Hawng le , Mo , Dawrâ Fa nupi chu ka nan muhtir lai , " a ti .
66021010	Chun , Thlarau nih tlâng lianpi sâng takah a hawng ka kalpi le , Jerusalem khua thenhlimh Pathian rokualnâk hen a chêu mi , Pathian sinah mi , vân thawk hen a hawng ṭum mi chu a hawng ka zauhtir .
66021011	A chêu zia chu lungmantam , jaspar lung hâwi hi asi , kristal lung hâwi hen a lek .
66021012	Kulh rokual tak , sâng tak a nei le , kawtkâ leinih leh kawtkâ kipah vânmifial leinih an um . Kawtkâ kipah min rîn a um le , chu chu Israel phun leinih tla min asi .
66021013	Saklei ah kawtkâ pathum , marlei ah pathum , simlei ah pathum , thlanglei ah pathum .
66021014	Chun , chu khua kulh nih chun lungphum leinih a nei le , chu lak chun Dawrâ Fa mifial leinih min a rîn .
66021015	Chun , a hawng ka sawnhtu nih , khua leh a kawtkâ leh a kulh chu , tah ding hen ngûn fung a put le ,
66021016	khua chu kil li asi le , a dung leh a vâng â chan asi , vânmifial nih chun khua chu fung hen chun a tah le , mêl sâng khat leh zanga asi , a dung leh a vâng , a sâng leikâng â chan rang .
66021017	Chun , vânmifial nih kulh khawm chu minung tah dân hâwi hen a tah le , dâwng zâ leh sâwmli leh dâwng li asi .
66021018	Chun , a kulh chu jaspar lung hen siam asi , khua chu thlalang thenhlimh hâwi , ngûn thenhlimh hen siam asi .
66021019	Chu khua kulh lungphûm tla chu lungmantam chi kip hen thuamh asi . Lungphûm masachem chu jaspar lung asi le , a panihnâk chu saphir lung asi le , a pathumnâk chu kalsedoni lung asi le , a palinâk chu emeral lung asi le ,
66021020	a panganâk chu sardonik lung asi le , a paruknâk chu karnelian lung asi le , a pasarihnâk chu krisolit lung asi le , a pariatnâk chu beril lung asi le , a pakuanâk chu topaz lung asi le , a parânâk chu krisopra lung asi le , a leikhatnâk chu jasin lung asi le , a leinihnâk chu amethi lung asi .
66021021	Chun , kawtkâ leinih chu âitikep lung leinih asi , kawtkâ zawzawng chu âitikep lung pakhat chiau hen siam asi . Chun , khua tualmâi chu ngûn thenhlimh asi le , thlalang hâwi hen lan dak muh kho asi .
66021022	Lalpa Pathian Zeizawng tikho leh Dawrâ Fa chu biakin asi ruangah chun ah chun biakin rerêng ka muh lo .
66021023	Chun , chu khua nih chun a cherhtu ding hen nî a herh lo , thlâ khawm a herh lo ; Pathian rokualnâk nih a cherh le , an meichêu chu Dawrâ Fa asi .
66021024	Chun , phun kip a chêu ah an um lai le , tual ah lal tla nih an neih leh siah tla an lûtpi lai .
66021025	Chun , khuapi kawtkâ chu â awng kumza lai le , an khâr lai lo rawh , chunah chun zân a um lai lo rawh .
66021026	Phun kip nih rokualnâk leh neih leh siah an lûtpi lai .
66021027	Sikhawmsele , nâwmtâm tla leh thil dawh lo titu tla leh âwkrâwl simtu tla chu an lût lai lo ; Dawrâ Fa nungnâk lasuibu ah an min â rîn mi cho an lût lai .
66022001	Chun , vânmifial nih chun nungnâk tiva kristal lung hâwi hen a tlêu mi , Pathian leh Dawrâ Fa laltophah thawk hen a hawng suak mi hawng ka zauhtir .
66022002	Chun , nungnâk thing , tiva kap khatlei vevê ah zât leinih hen thla kip a rah mi a um le , chu thingnah tla chu phun kip damhnâk ding asi .
66022003	Chun , chu khuapi ah chun Pathian siatbarh rerêng a um lai lo rawh le , Dawrâ Fa leh Pathian laltophah chu a um dauh lai , chun , a to-aw tla nih amah an sawnh lai .
66022004	Chun , a mêl an muh lai le , an chal ah a min rîn asi lai .
66022005	Chun , zân a um lai lo le , khâwnvâr chêu leh nî chêu a herh lai lo le , Lalpa Pathian chu an chêu asi ruangah , zungzâl hen lâi a rêl lai rawh .
66022006	Chun , anih nih chun ka sinah , " Hi bang thu hi zumh a kâi hen a dik asi , Lalpa Pathian , khuavâng tla sinah thlarau pêktu nih chun , thu hawng tlung sawm ding mi tla chu a to-aw tla chu zauhtir ding hen a vânmifial chu a fial asi .
66022007	Chun , Jisu nih , " Ngâinik , ka hawng kal tuan awt hi , hi lasuibu ah khuavâng tla thusim zûltu vial chu an thaw a suak , " a ti .
66022008	Chun , kei Johan , hi bang thu zawzawng muhtu leh theihtu chu ka si . Chun , chubang thu tla ka muh hen ka theih rawh chun , a hawng ka zauhtirtu vânmifial chu sawnh ding hen a kê bulah ka bawkbukhup rawh .
66022009	Chun , anih nih chun ka sinah " Hi hâwi hen ti lah , kei chu nangmah leh na unau khuavâng tla leh hi lasuibu thu zûltu tla hâwi hen to-aw ka si bâk , Pathian sawnh dauh rawh , " a ti .
66022010	Chun , anih nih chun ka sinah , " Hi lasuibu ah khuavâng tla simkannâk thu tla hi pheh lah , hi bang thil tla a hawng tlung ding mi tik chu a nâi rawh hi .
66022011	Mi replo chu replo hen um ko na seh , mi nâwmtâm chu nâwmtâm hen um ko na seh , mi rep chu rep hen um ko na seh , mi thenhlimh chu thenhlimh hen um ko na seh , " a ti .
66022012	Chun , Jisu nih , " Ngâinik ! " " Ka hawng kal tuan awt hi ! Mi kip an thilti hâwi vima hen pêk na ding hen ka lâwmman ka hawng put awt asi .
66022013	Kei Alpha leh Omega , a masachem leh a madungchem , a bul leh a dawng ka si , " a ti .
66022014	An nipuan thiang tak hen suktu leh nungnâk thing rah ei hen khuapi kawtkâ ah a lût khotu tla chu an thaw a suak .
66022015	Lênglei ah chun , ui tla , dâwithiam tla , pungmang tla , milem sawnhtu tla , âwkrâwl sunhsaktu tla leh âwkrâwl sim mang tla chu an um lai .
66022016	" Kei , Jisu nih , kawhmi murui tla sinah hi bang thu tla hi theihtir ding hen ka vânmifial chu ka hawng fial asi . David bulpi leh a thlâk , ârfi chêu tak , deirêl ârfi chu ka si " a ti .
66022017	Thlarau leh mo nih chun , ' ' Hawng rawh " an ti . A theihtu zawng nih , " Hawng rawh , " ti seh . A tîhâl mi zawng chu hawng seh , nungnâk tî hi a duhtu zawng nih a thawt hen lâk seh .
66022018	Kei , Johan nih , hi lasuibu hi simhkannâk thu theihtu zawng chu ka theihtir na asi . Âuzawng nih hi bang thu hi a sap chun , hi lasuibu ah rêpnâk â rîn mi tla hi Pathian nih a tlûnah a sap bâk lai .
66022019	Chun , âuzawng nih hi lasuibu ah simhkannâk thu â rîn mi chu a veih chun hi lasuibu ah â rîn mi nungnâk thing rah leh Khua Thenhlimh ah mi a tingvo chu Pathian nih a lâk piak ving lai .
66022020	Hi thu theihtirtu nih hin , " Ka hawng kal tuan awt , " a ti . Amen , hawng kal ko me , Lalpa Jisu !
66022021	Lalpa Jisu zângfahnâk chu mi thenhlimh tla sinah um seh .
