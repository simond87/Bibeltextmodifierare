Ez Jézus Krisztus családfája . Jézus Dávid családjából származik , Dávid pedig Ábrahám családjából .
A nemzedékek száma tehát : Ábrahámtól Dávidig tizennégy nemzedék , Dávidtól a babiloni fogságbavitelig szintén tizennégy nemzedék , a babiloni fogságbaviteltől Krisztus születéséig pedig ismét tizennégy nemzedék .
Jézus anyja Mária volt . Jézus születése pedig így történt : Mária József jegyese volt . De még mielőtt összeházasodtak volna , kiderült , hogy Mária gyermeket vár a Szent Szellemtől .
József , Mária vőlegénye , istenfélő ember volt , és mivel nem akarta megszégyeníteni Máriát , úgy gondolta , hogy titokban bontja fel a jegyességet .
Miközben ezen gondolkodott , megjelent neki álmában az Úr angyala , és ezt mondta : „ József , Dávid fia ! Ne félj feleségül venni Máriát , mert a benne növekvő gyermek a Szent Szellemtől van !
Fiút szül majd , akit nevezz el Jézusnak , mert ő fogja népét megszabadítani bűneiktől . ”
Mindez azért történt , hogy beteljesedjen , amit az Úr mondott a próféta által :
„ Nézzétek ! A szűz gyermeket vár , és fiút fog szülni , akinek Immánuel lesz a neve . ” Ez a név azt jelenti : „ Isten velünk van ” .
Amikor József felébredt az álomból , mindent úgy tett , ahogy az Úr angyala parancsolta . Feleségül vette Máriát ,
de nem volt közöttük testi kapcsolat , amíg Mária meg nem szülte fiát , akinek József a „ Jézus ” nevet adta .
Jézus Júdeában , Betlehem városában született , Heródes király uralkodása idején . Ekkor bölcsek érkeztek keletről Jeruzsálembe ,
és azt kérdezték : „ Hol van a zsidók királya , aki most született ? Azért jöttünk , hogy imádjuk őt . Láttuk a csillagát , amely a születését jelezte , ahogy keleten felkelt . ”
Amikor Heródes király ezt meghallotta , nyugtalankodni kezdett , és vele együtt Jeruzsálem egész népe is .
Heródes összehívta a nép minden főpapját és törvénytanítóját . Megkérdezte tőlük , hogy hol kell megszületnie a Krisztusnak .
„ A júdeai Betlehemben — válaszolták — mert ezt írta erről a próféta :
» Betlehem , Júda földjén , nem te vagy a legkisebb Júda vezető városai között , mert belőled származik majd az uralkodó , aki pásztora lesz népemnek , Izráelnek . « ”
Ekkor Heródes titokban magához hívatta a bölcseket , és aprólékosan kikérdezte őket , hogy mikor látták először a csillagot .
Ezután elküldte őket Betlehembe . „ Menjetek el — mondta nekik — és tudjatok meg mindent a gyermekről ! Ha megtaláljátok , hozzatok nekem hírt róla , hogy én is elmehessek , és imádjam őt ! ”
A bölcsek meghallgatták a királyt , majd útra keltek . A csillag , amelyet már keleten is láttak , előttük ment , majd megállt a hely fölött , ahol a gyermek volt .
Amikor a bölcsek meglátták a csillagot , nagyon megörültek .
Bementek a házba , és meglátták a gyermeket anyjával , Máriával . Leborultak a gyermek előtt , és imádták őt . Majd felnyitották kincsesládáikat , és ajándékokat adtak a gyermeknek : aranyat , tömjént és mirhát .
Isten azonban álmukban figyelmeztette őket , hogy ne menjenek vissza Heródeshez , ezért más úton tértek vissza a hazájukba .
Miután a bölcsek elmentek , Józsefnek álmában megjelent az Úr angyala , és ezt mondta : „ Kelj fel , vedd a gyermeket és anyját , menekülj Egyiptomba , és maradj ott , amíg ismét szólok neked ! Heródes ugyanis keresni fogja a gyermeket , hogy megölje . ”
József fel is kelt , és még azon az éjjelen a gyermekkel és anyjával együtt Egyiptomba indult .
Ott maradt egészen Heródes haláláig . Így teljesedett be , amit az Úr mondott a próféta által : „ Egyiptomból hívtam ki a fiamat . ”
Amikor Heródes felismerte , hogy a bölcsek túljártak az eszén , őrjöngött dühében . Majd parancsot adott , hogy öljenek meg minden kétéves , vagy annál fiatalabb fiút Betlehemben és annak környékén . A bölcsektől ugyanis megtudta , hogy ennyi idős lehetett a gyermek .
Ekkor teljesedett be , amit Isten Jeremiás próféta által mondott :
„ Kiáltozás hallatszott Rámában , nagy sírás és jajgatás : Ráhel siratta gyermekeit , és nem akart megvigasztalódni , mert a gyermekei halottak . ”
Amikor Heródes meghalt , József Egyiptomban volt . Megjelent neki az Úr angyala álmában ,
és ezt mondta : „ Kelj fel , vedd a gyermeket és anyját , és térj vissza Izráel földjére , mert akik meg akarták ölni a gyermeket , már meghaltak ! ”
Ekkor József felkelt , elindult a gyermekkel és anyjával , és visszatért Izráel földjére .
Meghallotta , hogy Júdeában Arkhelaosz uralkodik , aki az apját , Nagy Heródest követte a trónon . József emiatt nem mert Júdeába menni . Akkor az Úr ismét szólt hozzá álmában . Ezért József Galileába ,
Názáret városába költözött . Így teljesedett be , amit Isten a próféták által mondott : „ Názáretinek fogják majd nevezni . ”
Abban az időben jelent meg Bemerítő János Júdea pusztájában , és ezt mondta mindenkinek :
„ Változtassátok meg a gondolkodásotokat és az életeteket , mert közel van már a Menny Királysága ! ”
Jánosról beszélt Ézsaiás próféta , amikor ezt mondta : „ Valaki kiált a pusztában : » Építsetek utat az Úrnak , készítsetek számára egyenes utat ! « ”
János teveszőrből készült ruhát és a derekán bőrövet viselt . Sáskát és vadmézet evett .
Sokan jöttek hozzá Jeruzsálemből , egész Júdeából és a Jordán környékéről , hogy hallgassák .
Miután megvallották a bűneiket , János bemerítette őket a Jordán folyóba .
Amikor azonban látta , hogy a farizeusok és a szadduceusok közül is sokan jönnek bemerítkezni , ezt mondta nekik : „ Mérges kígyók ! Ugyan ki figyelmeztetett titeket , hogy meneküljetek Isten közelgő haragja elől ?
A tetteitekkel mutassátok meg , hogy gondolkodásotok és életetek valóban megváltozott !
Ne gondoljátok , hogy abban bízhattok : » Ábrahám fiai vagyunk ! « Mert tudjátok meg , hogy Isten még ezekből a kövekből is tud fiakat teremteni Ábrahámnak .
A fejszét már fölemelték , hogy gyökerestül kivágják a fákat . Bizony ki is vágnak minden fát , amely nem terem jó gyümölcsöt , és bedobják a tűzbe .
Én vízbe merítem be azokat , akik megváltoztatják a gondolkodásukat és életüket . De aki utánam jön , annyival hatalmasabb nálam , hogy még arra sem vagyok méltó , hogy a saruját levegyem a lábáról . Ő majd Szent Szellembe és tűzbe merít be titeket .
A kezében szórólapát van , amellyel elválasztja a búzát pelyvától . A tiszta búzát magtárába gyűjti , a haszontalan pelyvát pedig olthatatlan tűzzel megégeti . ”
Ekkor Jézus eljött Galileából a Jordán folyóhoz , hogy János őt is bemerítse .
János azonban megpróbálta lebeszélni : „ Inkább nekem lenne szükségem arra , hogy bemeríts , és mégis te jössz hozzám ? ”
Jézus így válaszolt neki : „ Engedd meg , hogy ez most így történjen ! Meg kell tennünk ezt , hogy így teljesítsünk mindent , amit Isten kér tőlünk . ” Ekkor János engedett neki .
Amikor Jézus bemerítkezett , és utána feljött a vízből , hirtelen megnyílt a Menny , és ő látta , amint Isten Szent Szelleme galamb formájában leereszkedett , és rászállt .
A Mennyből pedig hang hallatszott : „ Ő a Fiam , akit nagyon szeretek , és akiben gyönyörködöm . ”
Ezután a Szent Szellem a pusztába vezette Jézust , hogy ott próbára tegye a Sátán .
Miután Jézus negyven nap és negyven éjjel böjtölt , végül nagyon megéhezett .
A Sátán ekkor odalépett hozzá , és megszólította : „ Ha valóban te vagy Isten Fia , parancsold meg ezeknek a köveknek , hogy változzanak kenyérré ! ”
Ő azonban így felelt : „ Meg van írva : » Nem csak kenyérre van szüksége az embernek , hogy éljen : minden szóra szüksége van , amely Isten szájából származik . « ”
Ezután a szent városba , Jeruzsálembe vitte őt a Sátán , és a Templom legmagasabb pontjára állította .
„ Ha Isten Fia vagy — mondta neki — ugorj le innen , hiszen így szól az Írás : » Angyalainak parancsot ad , hogy vigyázzanak rád . A tenyerükön hordoznak , nehogy kőbe ne üsd a lábad . « ”
Jézus így válaszolt : „ De az is meg van írva : » Ne tedd próbára URat , Istenedet ! « ”
Ezután a Sátán egy nagyon magas hegyre vitte Jézust . Megmutatta neki a világ összes királyságát és minden dicsőségét .
„ Ezt mind neked adom — mondta — , ha leborulva imádsz engem . ”
Jézus erre így válaszolt : „ Menj el tőlem , Sátán ! Mert meg van írva : » Az URat , Istenedet imádd , és csak őt szolgáld ! « ”
Ekkor otthagyta a Sátán , és angyalok jöttek , hogy szolgáljanak Jézusnak .
Amikor Jézus meghallotta , hogy Jánost letartóztatták és börtönbe vetették , visszament Galileába .
Elhagyta Názáretet , és a Galileai-tó melletti Kapernaumba költözött , Zebulon és Naftáli határvidékére ,
hogy beteljesedjen Ézsaiás próféta szava :
„ Zebulon és Naftáli földje , a tengerhez vezető út , a Jordán folyón túli terület , Galilea , ahol a nem zsidó népek élnek !
A sötétségben élő nép nagy világosságot látott . Akik halál földjén és árnyékában laktak , azoknak hajnali világosság támadt . ”
Jézus ettől fogva kezdte tanítani : „ Változtassátok meg , ahogy gondolkodtok és éltek , mert a Menny Királysága már megérkezett ! ”
Amikor Jézus a Galileai-tó mellett járt , meglátott két testvért : Simont , akinek a másik neve Péter volt , és a testvérét , Andrást , akik halászok voltak . Éppen dolgoztak : a hálójukat dobták a tóba .
Jézus azt mondta nekik : „ Jöjjetek utánam , és én másféle halásszá teszlek titeket ! Halak helyett embereket fogtok összegyűjteni . ”
Azok ekkor azonnal otthagyták hálóikat , Jézushoz csatlakoztak , és követték őt .
Mikor továbbment onnan , Jézus meglátott egy másik testvérpárt : Jakabot és Jánost , akik Zebedeus fiai voltak . Apjukkal együtt a hálókat javítgatták a halászbárkában . Jézus hívta a testvérpárt ,
akik azonnal otthagyták a bárkát és apjukat , csatlakoztak Jézushoz , és követték őt .
Jézus bejárta egész Galileát . Tanított a zsinagógákban , hirdette a Királyságról szóló örömhírt , és mindenféle betegséget és erőtlenséget meggyógyított az emberek között .
El is terjedt a híre egész Szíriában . Ezért hozzá vittek mindenféle beteget : epilepsziásokat , bénákat és akik fájdalmaktól szenvedtek , meg akikben gonosz szellem volt . Jézus pedig meggyógyította őket .
Ezért nagy tömeg vette körül , és kísérte . Ezek az emberek Galileából , a Tízvárosból , Jeruzsálemből , Júdeából és a Jordán folyón túlról jöttek .
Amikor Jézus látta , hogy milyen sokan összegyűltek , fölment a domb oldalára . Mikor leült , a tanítványai köré gyűltek .
Ő pedig így kezdte őket tanítani :
„ Milyen boldogok és áldottak , akik felismerik , hogy szükségük van Istenre , mert övék a Menny Királysága !
Milyen boldogok és áldottak , akik most gyászolnak , szomorkodnak és sírnak , mert Isten majd megvigasztalja őket !
Milyen boldogok és áldottak a szelídek és alázatosak , mert ők fogják örökölni a földet !
Milyen boldogok és áldottak , akik éheznek és szomjaznak az igazságosságra , mert Isten megadja nekik , amire vágynak !
Milyen boldogok és áldottak , akik irgalmasak mások iránt , mert Isten is irgalmasan bánik velük !
Milyen boldogok és áldottak a tiszta szívűek , mert ők meglátják Istent !
Milyen boldogok és áldottak , akik békességet teremtenek , mert őket Isten fiainak nevezik !
Milyen boldogok és áldottak , akiket azért üldöznek , mert igazságosak ! Övék a Menny Királysága ! ”
„ Boldogok és áldottak vagytok , amikor miattam üldöznek , vagy bántanak titeket , amikor miattam ok nélkül mindenféle rosszat mondanak rólatok .
Örüljetek és ujjongjatok , mert igen nagy jutalom vár rátok a Mennyben ! Hiszen így üldözték azokat a prófétákat is , akik előttetek éltek . ”
„ Ti olyanok vagytok az emberek között , mint a só . De ha a só elveszti az ízét , hogyan azt lehet helyreállítani ? Bizony , akkor már semmire sem jó , ezért az emberek kidobják és eltapossák .
Ti vagytok a világosság az egész világ számára . A hegy tetejére épített várost sem lehet elrejteni .
Ugyanígy , aki olajmécsest gyújt , nem a kosár alá teszi , hanem a mécstartóra , hogy mindenkinek világítson , aki a házban van .
Legyetek ti is világosság az emberek számára : hadd lássák , milyen jó , amit tesztek , és dicsérjék ezért mennyei Atyátokat . ”
„ Ne gondoljátok , hogy azért jöttem , hogy érvénytelenné tegyem a Mózesi Törvényt , vagy a próféták tanítását ! Ellenkezőleg , éppen azért jöttem , hogy beteljesítsem !
Igazán mondom nektek : amíg az Ég és a Föld létezik , a Törvényből egyetlen betű vagy pont sem veszíti el érvényességét , amíg minden be nem teljesedik .
Ha valaki nem tart fontosnak akár csak egyet is a Törvény parancsai közül , és ennek nem engedelmeskedik , sőt , erre tanítja a többieket is , az lesz a legkisebb a Menny Királyságában . Aki viszont megtartja a Törvény parancsait , és erre tanítja a többieket is , az nagy lesz a Menny Királyságában .
Igazán mondom nektek : ha csak annyira éltek Istennek tetsző módon , mint a törvénytanítók és a farizeusok , akkor sohasem fogtok bemenni a Menny Királyságába . ”
„ Hallottátok , hogy népünknek már régen megmondták : » Ne gyilkolj meg senkit ! « Aki pedig mégis meggyilkol valakit , afölött a bíró fog ítéletet mondani .
Én azonban azt mondom nektek : ha megharagszol valakire , a bíró fog ítéletet mondani fölötted . Ha azt mondod valakinek : » Te ostoba ! « , megérdemled , hogy a Főtanács elé állítsanak . Ha azt mondod valakinek : » Te bolond ! « , megérdemled , hogy a gyehenna tüzére dobjanak .
Ezért ha ajándékot viszel az oltárhoz , és ott eszedbe jut , hogy egyik társadnak panasza van ellened ,
hagyd ott az oltár előtt ajándékodat , menj el , és előbb békülj ki azzal az emberrel . Utána menj vissza , és így ajánld fel ajándékodat Istennek !
Békülj ki hamar ellenfeleddel , amíg még úton vagytok a bíróság felé . Különben ellenfeled a bíró kezébe adhat téged , a bíró meg a börtönőr kezébe , s így végül börtönbe zárnak !
Igazán mondom neked : ki nem jössz onnan , amíg az utolsó fillérig ki nem fizetted tartozásodat ! ”
„ Hallottátok , hogy megmondták : » Ne kövess el házasságtörést ! «
Én viszont azt mondom nektek : ha valaki szexuális vággyal néz egy asszonyra , az a szívében már el is követte a házasságtörés bűnét .
Ezért ha a jobb szemed lenne is az , amely bűnbe vinne , inkább még azt is vágd ki , és dobd el magadtól ! Jobban jársz , ha a tested egy részét elveszíted , mintha ép testtel dobnak a gyehennára !
Ha pedig a jobb kezed visz bűnbe , még azt is vágd le , és dobd el ! Jobban jársz , ha a tested egy részét elveszíted , mintha ép testtel dobnak a gyehennára ! ”
„ Ezt is megmondták : » Aki elválik feleségétől , adjon neki válólevelet ! «
Én viszont azt mondom nektek : aki elválik a feleségétől , az maga viszi a feleségét a házasságtörés bűnébe , kivéve , ha az asszony követett el a válás előtt házasságtörést . Az is házasságtörést követ el , aki az elbocsátott asszonyt feleségül veszi . ”
„ Hallottátok , hogy azt is megmondták népünknek már régen : » Ha esküvel fogadtál meg valamit , azt tartsd is meg ! Tartsd meg , amit esküvel ígértél az Úrnak ! «
Én viszont azt mondom nektek : egyáltalán ne esküdjetek se az Égre , hiszen Isten királyi trónusa az ,
se a Földre , mert az meg Isten lábtartója , se Jeruzsálemre , mert az a Nagy Király városa !
Még a saját fejedre se esküdj , mert egyetlen hajszálad sem tudod feketévé vagy fehérré tenni !
Azt mondjátok , amit gondoltok : ha az » igen « - mondjatok igent , ha » nem « - akkor mondjatok nemet ! Amit az igenen , vagy a nemen kívül még hozzátesztek , az már a Gonosztól van . ”
„ Hallottátok , hogy megmondták : » Szemet szemért és fogat fogért ! «
Én viszont azt mondom nektek : ne szálljatok szembe a gonosz emberekkel , és ne harcoljatok velük ! Ezért ha valaki megüti az arcod jobb oldalát , tartsd oda neki a másikat is !
Ha valaki pereskedni akar veled , hogy elvegye a ruhádat , add oda neki a kabátodat is !
Ha valaki arra kényszerít , hogy menj el vele egy mérföldre , menj el vele kettőre !
Ha valaki kér tőled valamit , add oda neki ! Ha pedig kölcsönt kér tőled , ne utasítsd vissza ! ”
„ Hallottátok , hogy megmondták : » Szeresd embertársadat , és gyűlöld ellenségedet ! «
Én viszont azt mondom nektek : Szeressétek ellenségeiteket , és imádkozzatok azokért , akik üldöznek titeket !
Így valóban mennyei Atyátok fiai lesztek . Ő ugyanis a Napot , amely az övé , felhozza , hogy világítson a gonoszoknak és a jóknak is . Hasonlóképpen , esőt küld az igazságosaknak és a bűnösöknek egyaránt .
Ha tehát csak azokat szeretitek , akik szeretnek titeket , ugyan milyen jutalmat kaptok ? Ennyit a vámszedők is megtesznek !
Ha csak a testvéreiteknek köszöntök , ugyan mennyivel tesztek többet , mint mások ? Ezt még azok is megteszik , akik nem ismerik Istent !
Legyetek tehát tökéletesek , mint ahogy mennyei Atyátok tökéletes ! ”
„ Vigyázzatok , hogy ne az emberek szeme láttára tegyetek jót ! Ne azért tegyétek , hogy mindenki lássa , különben nem kaptok semmi jutalmat mennyei Atyátoktól !
Ha adsz valamit a szegényeknek , ne kürtöld szét a hírét , hogy mindenki rád figyeljen ! Ezt a képmutatók teszik a zsinagógákban és az utcákon , hogy dicsérjék és tiszteljék őket ! Igazán mondom nektek : ezzel már meg is kapták az összes jutalmukat .
Te úgy adakozz a szegényeknek , hogy még a bal kezed se tudja , mit ad a jobb kezed !
Amit adsz , titokban adjad ! De Atyád , aki jól látja , amit titokban teszel , megjutalmaz majd érte . ”
„ Amikor imádkoztok , ne legyetek olyanok , mint a képmutatók ! Ők szeretnek felállni és hangosan imádkozni a zsinagógákban és az utcasarkokon , hogy mindenki lássa és hallja őket ! Igazán mondom nektek : ezzel már meg is kapták az összes jutalmukat .
Te azonban , mikor imádkozol , menj be a szobádba , zárd be az ajtót , és titokban imádkozz Atyádhoz ! Ő látja , amit titokban teszel , és megjutalmaz érte !
Amikor imádkoztok , ne beszéljetek sokat , és ne ismételgessétek sokszor ugyanazt , mint azok , akik nem ismerik Istent ! Ők azt hiszik , hogy akkor teljesül a kérésük , ha sokszor elmondják !
Ne utánozzátok őket ! Atyátok jól tudja , mire van szükségetek , mielőtt még kérnétek tőle .
Inkább így imádkozzatok : » Atyánk , aki a Mennyben vagy , imádkozunk , hogy nevedet mindenki tisztelje .
Királyi uralmad jöjjön el , és akaratod teljesüljön itt a Földön is , ahogy a Mennyben teljesül .
Mindennapi kenyerünket add meg nekünk ma !
Bocsásd meg bűneinket , ahogyan mi is megbocsátottunk azoknak , akik valami rosszat tettek nekünk !
Ne engedd , hogy próbára tegyenek bennünket , és szabadíts meg minket a gonosztól ! «
Mert ha megbocsátjátok az embereknek bűneiket , akkor mennyei Atyátok is megbocsát nektek .
De ha nem bocsáttok meg másoknak , akkor Atyátok sem bocsátja meg a ti bűneiteket . ”
„ Amikor böjtöltök , ne legyen szomorú az arcotok , mint a képmutatóké ! Ők eltorzítják arcukat , hogy mindenki lássa , hogy böjtölnek . Igazán mondom nektek : ezzel már meg is kapták az összes jutalmukat .
Te azonban úgy öltözz és viselkedj , hogy
senki ne vegye észre , hogy böjtölsz ! Csak Atyád lássa , aki titokban figyel ! Ő majd megjutalmaz téged . ”
„ Ne a földön gyűjtsetek magatoknak kincseket ! Itt elpusztítja a moly , vagy a rozsda , vagy betörnek a tolvajok és ellopják !
Inkább a Mennyben gyűjtsetek kincseket , mert ott sem moly , sem rozsda nem pusztítja el , és tolvajok sem törnek be , hogy ellopják !
Mert ahol a kincsed van , ott van a szíved is . ”
„ Testedet a szemed világítja meg , mint a mécses fénye . Ezért ha jóindulattal és segítőkészen nézel az emberekre , akkor egész lényedet elárasztja a világosság .
Ha viszont önző módon nézel az emberekre , akkor egész lényed elsötétül . Ha pedig a tekinteted , vagyis a mécsesed elsötétül , akkor valóban nagy sötétségbe kerültél !
Mert senki sem szolgálhat egyszerre két úrnak . Hiszen vagy gyűlöli az egyiket , és a másikat szereti , vagy ragaszkodik az egyikhez , a másikat , pedig megveti . Nem szolgálhatjátok egyszerre Istent és a pénzt ! ”
„ Ezért azt mondom nektek : Ne aggódjatok életetek miatt , hogy mit fogtok enni és inni , se testetek miatt , hogy mibe fogtok öltözködni ! Hiszen fontosabb az élet , mint az étel , és fontosabb a test , mint a ruha .
Figyeljétek meg az égi madarakat ! Nem vetnek , nem aratnak , élelmet sem gyűjtenek magtárba — mennyei Atyátok mégis táplálja őket . Ti pedig sokkal értékesebbek vagytok , mint a madarak !
Ki tudná közületek aggodalmaskodásával akár csak egy órával is meghosszabbítani az életét ?
Miért aggódtok a ruhák miatt ? Figyeljétek meg a mezőn a vadvirágokat , hogyan növekednek ! Pedig nem fáradoznak , hogy ruhát készítsenek maguknak !
Mégis azt mondom nektek , Salamon király a dicsősége csúcsán sem öltözködött olyan szépen , mint ezek közül bármelyik .
Látjátok , ezek a virágok ma még élnek , holnapra már elszáradnak , és a tűzbe dobják őket , Isten mégis milyen gyönyörűen öltözteti őket ! Akkor titeket mennyivel inkább fog öltöztetni ? ! Ne legyetek hát kishitűek !
Ne aggódjatok tehát , és ne kérdezzétek : » Mit fogunk enni , és mit fogunk inni ? « , vagy : » Mibe öltözzünk ? «
Akik nem ismerik Istent , folyton ezekre a dolgokra törekednek . Pedig mennyei Atyátok jól tudja , hogy mindezekre szükségetek van .
Isten Királysága és igazságos rendje — ez legyen a legfontosabb a számotokra , erre törekedjetek mindenek fölött ! Ő pedig majd törődik azzal , hogy amire szükségetek van , megkapjátok .
Ne aggódjatok tehát a holnap miatt ! Minden napnak elég a maga terhe . A holnapnak is meglesz a maga gondja . ”
„ Ne ítéljetek el senkit , hogy titeket se ítéljenek majd el !
Ha mégis ítéletet mondtok mások fölött , akkor titeket is úgy ítélnek majd , ahogyan ti ítéltek másokat . Amilyen mértékkel mértek másokat , olyan mértékkel mérnek majd titeket is .
Miért nézed a szálkát a másik szemében , ha a magadéban még a gerendát sem veszed észre ?
Hogy mondhatod a másik embernek : » Hadd vegyem ki a szálkát a szemedből « , amikor a te szemedben gerenda van ?
Képmutató ! Vedd ki előbb a saját szemedből a gerendát ! Akkor majd elég tisztán látsz ahhoz , hogy a szálkát is kivehesd az ő szeméből .
Ne adjátok a kutyáknak , ami szent , mert ellenetek fordulnak , és széttépnek titeket ! Ne szórjátok gyöngyeiteket a disznók elé , mert széttapossák azokat ! ”
„ Kitartóan kérjétek , és megkapjátok ! Kitartóan keressétek , és megtaláljátok ! Kitartóan kopogtassatok , és kinyitják nektek az ajtót !
Mert aki kitartóan kér , megkapja , amit kér . Aki kitartóan keres , az megtalálja , amit keres . Aki kitartóan kopogtat , annak kinyitják az ajtót .
Ha a fia kenyeret kér tőle , vajon melyik apa adna követ neki ?
Vagy ha halat kér , kígyót ad neki ?
Ha tehát még ti is — bár gonoszak vagytok — tudtok jó ajándékot adni gyerekeiteknek , mennyivel inkább mennyei Atyátok ! Ő biztosan megad minden jót azoknak , akik kérik tőle ! ”
„ Ezért úgy bánjatok az emberekkel , ahogy szeretnétek , hogy veletek bánjanak ! Ez a Mózesi Törvény és a próféták tanításának lényege . ”
„ A szűk kapun menjetek be ! Mert tágas az a kapu , és széles az az út , amely a pusztulásba vezet , és sokan járnak rajta .
De az életre vezető ajtó és ösvény keskeny , és csak kevesen találják meg . ”
„ Óvakodjatok a hamis prófétáktól , akik bárányoknak öltözve közelednek hozzátok , de belül olyanok , mint a ragadozó farkasok !
Arról ismerhetitek fel , hogy valójában kicsodák , hogy mit tesznek , és annak mi az eredménye . Hiszen egy tövises bokor sem teremhet szőlőt , vagy bogáncskóró fügét .
Ugyanígy minden jó fa jó gyümölcsöket terem , a rossz fa pedig rosszakat .
A jó fa nem terem rossz gyümölcsöt , és a rossz fa sem hoz jó gyümölcsöt .
Minden fát , amely nem terem jó gyümölcsöt , kivágnak és tűzre dobnak .
Tehát ezeket a hamis prófétákat is arról ismeritek fel , hogy milyen gyümölcsöket teremnek : vagyis arról , amit tesznek .
Nem mindenki fog bemenni a Menny Királyságába , aki azt mondja nekem : » Uram , Uram ! « Csak az megy be , aki megteszi , amit mennyei Atyám akar .
Sokan mondják majd nekem azon a napon : » Uram , Uram ! Hát nem a te nevedben prófétáltunk ? Nem a te nevedben űztük ki a gonosz szellemeket ? Nem a te nevedben tettünk sok csodát ? «
Akkor világosan megmondom nekik : » Sohasem ismertelek titeket ! Menjetek el tőlem , ti gonosztevők ! « ”
„ Aki meghallgatja szavaimat , és meg is teszi , amit mondok , az olyan , mint a bölcs , aki a házát sziklára alapozta .
Esett az eső , jött az árvíz , fújt a szél , és nekitámadt a háznak . De az mégsem dőlt össze , mert sziklára alapozták .
Aki pedig hallgatja a szavaimat , de nem teszi meg , amit mondok , az olyan , mint az ostoba , aki homokra építette a házát .
Esett az eső , jött az árvíz , fújt a szél , és rátört a házra . Az pedig teljesen romba dőlt . ”
Mikor Jézus befejezte ezeket , az egész tömeg csodálkozott a tanításán .
Ugyanis nem úgy tanította őket , mint a törvénytanítók , ha nem úgy , mint akinek hatalma van .
Miután Jézus lejött a hegyről , nagy tömeg követte .
Odament hozzá egy leprás , leborult előtte , és ezt mondta : „ Uram , ha akarod , meg tudsz gyógyítani ! ”
Akkor Jézus kinyújtotta a kezét , megérintette , és válaszolt : „ Igen , akarom ! Gyógyulj meg ! ” Ekkor a férfiról azonnal eltűnt a lepra .
Jézus ezt mondta neki : „ Vigyázz , senkinek se beszélj erről ! Menj , és mutasd meg magad a papnak ! Azután mutasd be az áldozatot , ahogy Mózes megparancsolta . Ez lesz a bizonyíték mindenki számára , hogy meggyógyultál ! ”
Amikor Jézus Kapernaumba ért , egy százados lépett hozzá , és így könyörögött :
„ Uram , a szolgám bénán fekszik otthon , és nagy fájdalmai vannak . ”
„ Megyek , és meggyógyítom ” — válaszolta Jézus .
A százados azonban így felelt : „ Uram , nem vagyok rá méltó , hogy a házamba jöjj . Elég , ha egy szót szólsz , és meggyógyul a szolgám .
Hiszen én is mások hatalma alatt vagyok , és vannak katonáim , akiknek meg én parancsolok . Ha azt mondom az egyiknek : » Menj el ! « , az el is megy . Vagy ha szólok egy másiknak : » Gyere ide ! « , az odajön . És ha azt mondom a szolgámnak : » Tedd ezt ! « , az meg is teszi . ”
Ezen a válaszon Jézus nagyon elcsodálkozott , és ezt mondta azoknak , akik követték : „ Igazán mondom nektek : ennek az embernek nagyobb hite van , mint bárkinek , akivel eddig Izráelben találkoztam .
Bizony , sokan eljönnek majd keletről és nyugatról , és Ábrahámmal , Izsákkal és Jákóbbal együtt ünnepi asztalhoz ülnek a Menny Királyságában .
A Királyság eredeti örököseit pedig kidobják a külső sötétségbe , ahol sírnak és a fogukat csikorgatják . ”
Majd a századoshoz fordult : „ Menj haza nyugodtan ! Legyen meg , amit kértél , a hited szerint ! ” Ugyanakkor a szolga meg is gyógyult .
Amikor Jézus Péter házába érkezett , látta , hogy Péter anyósa lázas betegen fekszik .
Megfogta a beteg kezét , akit a láz azonnal elhagyott . Ezután az asszony felkelt , és megvendégelte Jézust .
Amikor leszállt az este , sok olyan embert vittek hozzá , akikben gonosz szellemek laktak . Jézus a parancsszavával kiűzte a gonosz szellemeket , és minden beteget meggyógyított .
Így teljesedett be , amit Ézsaiás próféta mondott : „ Ő vette el gyengeségeinket , ő hordozta betegségeinket . ”
Amikor Jézus látta , milyen sokan gyűltek köré , szólt a tanítványainak , hogy evezzenek át a tó túlsó partjára .
Ekkor azonban egy törvénytanító lépett hozzá , és ezt mondta : „ Mester , követni foglak téged , akárhová mész . ”
Jézus így válaszolt : „ A rókáknak van tanyájuk , az égi madaraknak is van fészkük , de az Emberfiának nincs hol lehajtania fejét . ”
Egyik tanítványa azt kérte Jézustól : „ Uram , engedd meg , hogy előbb elmenjek , és eltemessem apámat ! ”
Jézus azonban így válaszolt : „ Te csak kövess engem , és hagyd , hogy a holtak eltemessék saját halottaikat ! ”
Jézus beszállt egy bárkába , tanítványai pedig követték .
Hirtelen akkora vihar támadt a tavon , hogy a hullámok majdnem elborították a bárkát . Eközben Jézus aludt .
Tanítványai odamentek hozzá , és felébresztették . Azt mondták : „ Uram , ments meg bennünket ! Mindjárt elmerülünk ! ”
Jézus így válaszolt : „ Miért féltek , kishitűek ? ” Azután felállt , ráparancsolt a szélre és a tóra . Ekkor elállt a szél , a víz elsimult , és nagy csend lett .
A tanítványok csodálkozva kérdezték : „ Kicsoda ez , hogy még a szél és a víz is engedelmeskedik neki ? ”
Amikor Jézus megérkezett a túlsó partra , Gadara vidékére , két ember jött elé , akikben gonosz szellemek laktak . A sírbarlangokban tanyáztak , és olyan veszélyesek voltak , hogy senki sem járhatott miattuk azon az úton .
Így kiabáltak : „ Mi közöd hozzánk , Isten Fia ? ! Azért jöttél , hogy idő előtt megkínozz bennünket ? ! ”
A távolban egy nagy sereg disznó legelt .
A gonosz szellemek ekkor azt kérték Jézustól : „ Ha kiűzöl minket , küldj azokba a disznókba ! ”
„ Menjetek ! ” — válaszolta ő . Akkor a gonosz szellemek kijöttek a két emberből , és bementek a disznókba . Azok pedig az utolsó szálig mind lerohantak a meredek lejtőn , egyenesen a tóba , és belefulladtak a vízbe .
Ekkor a pásztorok , akik a disznókat őrizték , elfutottak a városba . Mindent elmondtak : azt is , ami a két megszállottal történt .
A város egész lakossága kiment , hogy Jézussal találkozzon . Amikor meglátták , kérték , hogy menjen el arról a vidékről .
Ezután Jézus bárkába szállt , átkelt a tavon , és a saját városába ment .
Ott néhányan egy hordágyon fekvő bénult beteget vittek hozzá . Jézus látta a beteget hordozók hitét , ezért a bénához fordult : „ Bízzál fiam , a bűneid meg vannak bocsátva ! ”
Ekkor néhány törvénytanító egymás közt így tanakodott : „ Ez az ember úgy beszél , mint Isten ! Ezzel megsérti Istent ! ”
Mivel Jézus tudta , mit gondolnak róla , ezt mondta nekik : „ Miért gondoltok ilyen rosszat ?
Szerintetek mi könnyebb , ha azt mondom neki : bűneid meg vannak bocsátva ! — vagy azt : kelj fel , és menj el ! ?
Győződjetek meg róla : az Emberfia felhatalmazást kapott , hogy itt a földön megbocsássa a bűnöket . ” A bénának pedig ezt mondta : „ Kelj fel , fogd a hordágyat , és menj haza ! ”
Ekkor az a férfi felkelt és hazament .
Amikor látta ezt az összegyűlt sokaság , félelem és csodálat töltötte el őket , és dicsőítették Istent , aki ilyen hatalmat adott az embereknek .
Amikor Jézus továbbment onnan , meglátott egy férfit , aki a vámszedő helyen ült . Máté volt a neve . Jézus megszólította : „ Kövess engem ! ” Máté ekkor felállt , és csatlakozott Jézushoz .
Egyszer Jézus Máté házában vendégeskedett . Sokan mások is odajöttek : vámszedők és mindenféle rosszhírű bűnösök , akikkel Jézus és a tanítványai együtt vacsoráztak .
Amikor a farizeusok látták , hogy Jézus ilyen emberekkel együtt eszik , Jézus tanítványaitól ezt kérdezték : „ Hogy lehet az , hogy a mesteretek együtt eszik a vámszedőkkel és mindenféle bűnösökkel ? ”
Amikor Jézus ezt meghallotta , ő válaszolt a farizeusoknak : „ Nem az egészségeseknek van szükségük az orvosra , hanem a betegeknek .
Menjetek , és értsétek meg végre , mit jelent ez : » Én irgalmasságot kívánok , nem áldozatokat ! « Nem azért jöttem , hogy az igazakat , hanem hogy a bűnösöket hívjam . ”
Majd János tanítványai jöttek Jézushoz , és megkérdezték tőle : „ Mi és a farizeusok gyaran böjtölünk . A te tanítványaid miért nem böjtölnek ? ”
Jézus így felelt : „ Vajon gyászolnak-e a vőlegény barátai , amíg velük van a vőlegény ? De eljön majd az idő , amikor a vőlegény elhagyja őket . Akkor majd ők is böjtölni fognak .
Senki sem varr régi ruhára új szövetből foltot , mert az csak tovább szakítaná a régit , és még nagyobb lenne a szakadás .
Senki sem tölt új bort régi bortömlőbe , hiszen azok kiszakadnának , tönkremennének , és a bor is kiömlene . Az új bort mindig új tömlőkbe töltik , és így mindkettő megmarad . ”
Miközben ezt mondta , odalépett hozzá a zsinagóga egyik vezetője , leborult előtte , és úgy kérte : „ Éppen most halt meg a kislányom . De kérlek , jöjj , tedd rá a kezed , és újra élni fog ! ”
Jézus ekkor felállt , és elindult vele . A tanítványai is követték .
Jézus hátrafordult , ránézett az asszonyra , és ezt mondta : „ Bízzál , leányom , mivel hittél , meggyógyultál ! ” Ebben a pillanatban az asszony meggyógyult .
Amikor Jézus a zsinagógai vezető házához ért , látta a jajgató tömeget és a siratót játszó zenészeket .
Azonnal rájuk szólt : „ Menjetek innen ! A kislány nem halt meg , csak alszik . ” De azok kinevették .
Miután az embereket elküldték , Jézus bement a szobába , megfogta a kislány kezét , aki feltámadt .
Ennek az egész vidéken híre ment .
Amikor Jézus továbbment onnan , két vak férfi ment utána . Folyton ezt kiabálták : „ Dávid Fia , könyörülj meg rajtunk ! ”
Amikor bement egy házba , utánamentek a vakok is . Jézus megkérdezte tőlük : „ Hiszitek-e , hogy meg tudom tenni , hogy újra lássatok ? ” „ Igen , Uram ! ” — válaszolták .
Ekkor megérintette a szemüket , és ezt mondta nekik : „ Legyen úgy , ahogy hiszitek ! ”
Ekkor helyreállt a látásuk . Jézus szigorúan rájuk parancsolt : „ Vigyázzatok , meg ne tudja senki ! ”
Azok mégis elterjesztették Jézus hírét az egész vidéken .
Amint ők elmentek , egy olyan embert hoztak Jézushoz , aki néma volt , mert egy gonosz szellem lakott benne .
Jézus kiűzte belőle a gonosz szellemet , mire az ember megszólalt . A tömeg csodálkozva mondta : „ Ilyen dolog még soha nem történt Izráelben ! ”
A farizeusok azonban azt mondták : „ A gonosz szellemek fejedelmének segítségével űzi ki a gonosz szellemeket . ”
Jézus bejárta az összes városokat és falvakat . Tanított a zsinagógákban , és hirdette az Isten Királyságáról szóló örömhírt . Meggyógyított minden betegséget és erőtlenséget .
Amikor végignézett a hatalmas tömegen , megsajnálta őket , mert elgyötörtek és kimerültek voltak : mint a pásztor nélküli juhnyáj .
Ekkor a tanítványaihoz fordult : „ Látjátok , milyen sok az aratnivaló , és ehhez képest milyen kevés az aratómunkás !
Imádkozzatok hát , és kérjétek az Aratás Urát : küldjön még több aratót , hogy a gabonáját learassák ! ”
Jézus magához hívta tizenkét tanítványát , és hatalmat adott nekik a gonosz szellemek fölött , hogy kiűzzék őket , és meggyógyítsanak minden betegséget és erőtlenséget .
Ez a tizenkét apostol neve :
Ezt a tizenkettőt küldte ki Jézus a következő utasítással : „ Ne menjetek olyan vidékre , ahol a nem zsidók laknak , se Samária városaiba !
Csak Izráel népének elveszett juhaihoz menjetek ,
és hirdessétek nekik : » Közel jött hozzátok a Menny Királysága ! «
Gyógyítsátok meg a betegeket ! Támasszátok fel a halottakat ! Gyógyítsátok meg a leprásokat ! Űzzétek ki a gonosz szellemeket ! Ingyen kaptátok tőlem ezt a hatalmat , ezért ti is ingyen tegyétek mindezt !
Ne szerezzetek se aranypénzt , se ezüstpénzt , de még rézpénzt se !
Ne vigyetek magatokkal semmilyen útravaló csomagot , se tartalék ruhát , vagy sarut , se vándorbotot ! Aki munkát végez , az megérdemli , hogy gondoskodjanak róla .
Ha bementek egy faluba vagy városba , keressétek meg , aki megbízható , és nála szálljatok meg . Maradjatok nála egészen addig , amíg tovább nem mentek abból a faluból vagy városból !
Mikor beléptek a házába , mondjátok : » Béke legyen veletek ! «
Ha az ott lakók megérdemlik , a békesség , amelyet kívántok , nyugodjon meg rajtuk . Ha nem érdemlik meg , térjen vissza rátok .
Ha valaki nem fogad be , és nem hallgat meg benneteket , menjetek ki annak a házából és városából ! Még a port is verjétek le a lábatokról !
Igazán mondom nektek , még Sodoma és Gomora lakosainak is jobb dolga lesz az ítélet napján , mint nekik . ”
„ Vigyázzatok , mert úgy küldelek ki benneteket az emberek közé , mint juhokat a farkasok közé . Ezért legyetek okosak , mint a kígyók , és ártatlanok , mint a galambok !
Legyetek óvatosak , mert letartóztatnak , bíróság elé állítanak , és a zsinagógáikban megkorbácsolnak benneteket !
Kormányzók és királyok elé visznek majd titeket miattam . Ez alkalmat ad arra , hogy nekik és a nem zsidóknak tanúskodjatok rólam .
Amikor letartóztatnak , ne aggódjatok , hogy mit és hogyan mondjatok , mert idejében meg fogjátok tudni !
Valójában nem is ti fogtok beszélni , ha nem Atyátok Szelleme szól majd rajtatok keresztül .
Abban az időben testvér a testvérét , apa a gyermekét adja halálra . A gyermekek pedig szüleik ellen fordulnak , hogy megölessék őket .
Mindenki gyűlölni fog benneteket miattam , de aki mindvégig kitart , megszabadul .
Ha egyik városban üldöznek benneteket , meneküljetek a másikba ! Igazán mondom : be sem tudjátok járni Izráel összes városait , mielőtt az Emberfia visszajön hozzátok .
A tanítvány nem nagyobb a mesterénél , a rabszolga sem nagyobb uránál .
A tanítvány elégedett lehet , ha olyan lesz , mint a mestere . A rabszolga is elégedett lehet , ha olyan lesz , mint az ura . Ha a családfőre azt mondták , hogy » Belzebub « , akkor mennyivel gonoszabb dolgokat fognak mondani a család többi tagjára ! ”
„ Tehát ne féljetek tőlük , mert minden rejtett dolog le fog lepleződni , és minden titokra fény derül .
Amit sötétben és titokban mondok nektek , azt akarom , hogy a világosságban hirdessétek mindenkinek ! Amit a fületekbe súgok , azt a háztetőkről hirdessétek mindenki füle hallatára !
Ne féljetek az emberektől ! Ők csak a testeteket képesek megölni , a lelketeket nem ! Istent féljétek , aki mind a testet , mind a lelket el tudja pusztítani a gyehennában !
Gondoljátok meg , két veréb ára egy fillér , mégsem pusztulhat el közülük egy sem mennyei Atyátok tudta nélkül !
Ő még a hajszálaitokat is számon tartja ,
tehát ne féljetek ! Ti sok verébnél értékesebbek vagytok a számára ! ”
„ Aki az emberek előtt tanúskodik rólam , és vállal engem , arról én is tanúskodom mennyei Atyám előtt , és vállalom , hogy hozzám tartozik .
De aki nem vállal engem az emberek előtt , azt én sem vállalom mennyei Atyám előtt . ”
„ Ne gondoljátok , hogy azért jöttem , hogy békességet hozzak a Földre ! Nem azért jöttem , hogy békét , ha nem kardot hozzak ,
vagyis : » szembeállítsam fiút az apjával , leányt az anyjával , menyet az anyósával .
Így az embernek a saját családtagjai lesznek az ellenségei . «
Aki tehát jobban szereti apját vagy anyját , mint engem , az nem méltó arra , hogy hozzám tartozzon . Aki jobban szereti fiát vagy leányát , mint engem , az nem méltó arra , hogy hozzám tartozzon .
Aki nem veszi vállára a keresztjét , és nem azzal együtt követ engem , az nem méltó rá , hogy hozzám tartozzon .
Aki próbálja megőrizni a lelkét , vagyis az életét , az el fogja veszíteni . Aki viszont feladja az életét értem , az meg fogja találni az igazi életet . ”
„ Aki titeket befogad , az engem fogad be . Aki viszont engem befogad , azt fogadja be , aki engem küldött .
Aki azért fogad be egy prófétát , mert az illető próféta , az megkapja ugyanazt a jutalmat , amely a prófétának jár . Aki azért fogad be egy igazságos embert , mert az illető igazságos , az megkapja ugyanazt a jutalmat , amely az igazságos embernek jár .
Aki pedig azért ad egy pohár friss vizet egyik kis tanítványomnak , mert az én tanítványom az illető , igazán mondom nektek , hogy megkapja a jutalmát érte ! ”
Miután Jézus befejezte a tizenkét tanítvány útbaigazítását , továbbment a környező galileai városokba . Tanította az embereket , és hirdette az örömhírt .
János a börtönben hallott Krisztus tetteiről , ezért elküldte hozzá néhány tanítványát ,
hogy kérdezzék meg tőle : „ Te vagy az , akinek el kell jönnie , vagy mást várjunk ? ”
Jézus így válaszolt nekik : „ Menjetek vissza Jánoshoz , és mondjátok el neki mindazt , amit hallotok és láttok :
a vakok látnak , a bénák járnak , a leprások meggyógyulnak , a süketek hallanak , halottak támadnak föl , és a szegények az örömhírt hallgatják .
Boldog , aki el tud fogadni engem , és nem kételkedik , hanem kitart mellettem . ”
Amikor János tanítványai elmentek , Jézus ezt mondta Jánosról az összegyűlt sokaságnak : „ Miért mentetek ki a pusztába ? Hogy széltől hajlongó nádszálat lássatok ? Nem !
Vagy azért mentetek ki , hogy drága ruhába öltözött férfit lássatok ? De hiszen , akik drága ruhákban járnak , azok királyi palotákban laknak !
Kit akartatok látni ? Talán egy prófétát ? Igen ! Sőt , mondom nektek : még prófétánál is nagyobbat !
Mert János az , akiről mondja az Írás : » Elküldöm hírvivő követemet , aki előtted fog menni , hogy utat készítsen számodra . «
Igazán mondom , hogy azok között , akik asszonytól születtek , Bemerítő János a legnagyobb . Mégis , azok között , akik a Menny Királyságába tartoznak , a legkisebb is nagyobb nála .
Bemerítő János megjelenésétől kezdve a Menny Királysága erőteljesen halad előre , és vannak olyanok , akik teljes erővel törekszenek vele haladni .
Minden próféta és a Mózesi Törvény is előre hirdette a Királyság eljövetelét , ameddig János meg nem érkezett .
Ha készek vagytok elfogadni , amit a próféták és a Törvény mond , akkor ő az az Illés , akinek az eljöveteléről a próféciák szóltak .
Akinek van füle , hallja meg !
Mihez hasonlítsam ezt a nemzedéket ? Olyanok , mint a piactéren játszó gyerekek , akik így kiáltanak egymásnak :
» Táncnótát furulyáztunk nektek , de nem táncoltatok . Siratót énekeltünk , de nem sírtatok . «
Mert eljött János , aki nem azt ette , amit a többiek , és nem ivott bort sem . Róla azt mondták , hogy gonosz szellem lakik benne .
Azután eljött az Emberfia , aki ugyanúgy evett és ivott , mint mások . Róla meg azt mondják : » Nézzétek , milyen falánk és részeges ! Vámszedőkkel és bűnösökkel barátkozik ! « De a bölcsességet a tettei igazolják . ”
Ezután Jézus figyelmeztette azokat a városokat , amelyekben a legtöbb csodát tette . Megintette őket , mert nem változtatták meg gondolkodásukat és életüket :
„ Jaj neked , Korazin népe ! Jaj nektek , Bétsaida lakói ! Mert ha Tíruszban és Szidónban történtek volna azok a csodák , amelyek nálatok történtek , ők már régen megváltoztatták volna az életüket . Már rég zsákruhában ültek volna , és a fejükre hamut szórtak volna , hogy ezzel is kifejezzék , mennyire megbánták a bűneiket .
Igazán mondom nektek : az ítélet napján Tírusz és Szidón népének elviselhetőbb lesz a sorsa , mint a tiétek .
És te , Kapernaum , azt hiszed , hogy az égig fognak magasztalni ? Nem ! A halál országába fogsz süllyedni ! Mert ha Sodomában történtek volna azok a csodák , amelyeket ti láttatok , megmaradt volna a mai napig .
Igazán mondom nektek : Sodoma népének elviselhetőbb lesz a sorsa az ítélet napján , mint nektek . ”
Akkor Jézus ezt mondta : „ Dicsőítelek , Atyám , Menny és Föld Ura , hogy ezeket elrejtetted a bölcsek és okosak elől , de megmutattad azoknak , akik olyanok , mint a kisgyermekek .
Igen , Atyám , mert így láttad jónak ! ”
„ Atyám mindent átadott nekem . Senki más nem ismeri a Fiút , csak az Atya . Senki más nem ismeri az Atyát , csak a Fiú , és azok , akikkel a Fiú meg akarja ismertetni őt . ”
„ Jöjjetek közel hozzám mind , akik elfáradtatok és nehéz terheket cipeltek ! Én megnyugvást és pihenést adok nektek .
Azt az igát vegyétek fel , amelyet én adok rátok . Tanuljátok meg tőlem , hogy én szívből szelíd és alázatos vagyok : akkor lelketek megnyugszik és felüdül .
Mert az az iga , amelyet én teszek rátok , kedves és gyönyörködtet . Az a teher , amelyet én teszek a vállaitokra , könnyű . ”
Akkoriban Jézus a tanítványaival együtt egy gabonaföldön ment keresztül . Ez éppen szombaton történt . A tanítványok éhesek voltak , ezért kalászokat téptek le , és a gabonaszemeket megették .
Amikor a farizeusok ezt meglátták , így szóltak Jézushoz : „ Nézd csak a tanítványaidat , mit csinálnak ! A Törvény szerint szombaton ezt nem lenne szabad ! ”
Erre Jézus azt kérdezte tőlük : „ Nem olvastátok , hogy mit tett Dávid , amikor ő és a kísérői megéheztek ?
Bement Isten házába , és az embereivel együtt megette az Úrnak felajánlott szent kenyereket ! Pedig ezeket a Törvény szerint sem neki , sem a kísérőinek nem lett volna szabad megenniük , csak a papoknak .
Vagy nem olvastátok a Törvényben , hogy szombatonként a papok a Templomban nem tartják be a szombatra vonatkozó parancsot , de ezzel mégsem követnek el semmi bűnt ?
Igazán mondom nektek : nagyobb van itt a Templomnál !
Ha megértettétek volna , mit jelent ez : » Irgalmasságot akarok tőletek , és nem áldozatot « , akkor most nem ítéltétek volna el azokat , akik semmi rosszat nem tettek .
Mert az Emberfia úr a szombat ünnepe fölött is . ”
Onnan a zsinagógájukba ment .
Volt ott egy béna karú férfi . Megkérdezték Jézust : „ A Törvény szerint szabad-e szombaton meggyógyítani valakit ? ” Ezt azért kérdezték tőle , mert mindenáron valami ürügyet kerestek , hogy vádolhassák őt .
Ekkor azt felelte : „ Ha valakinek közületek szombaton gödörbe esik az egyetlen báránya , vajon nem húzzátok ki onnan ?
Az ember pedig nyilván sokkal értékesebb , mint a bárány ! Tehát a Törvény szerint szombaton is szabad jót tenni . ”
Ezután a beteg férfihoz fordult : „ Nyújtsd ki a karodat ! ” Ő kinyújtotta a béna karját , amely azonnal meggyógyult , és éppen olyan egészséges lett , mint a másik .
A farizeusok ekkor kimentek , és azt tervezgették , hogyan tudnák megölni Jézust .
Amikor Jézus ezt megtudta , elment onnan . Sokan követték , és mindnyájukat meggyógyította .
Azt azonban szigorúan megtiltotta nekik , hogy másoknak is elhíreszteljék , hogy ő kicsoda .
Így teljesedett be , amit Ézsaiás próféta mondott :
„ Itt az én szolgám , akit választottam , akit szeretek , akiben gyönyörködöm ! Szellememet adom neki , és igazságosan fogja ítélni a nemzeteket .
Nem vitatkozik , nem kiabál , hangját nem hallják az utcán .
A megrepedt nádszálat nem töri el , a pislákoló mécsest nem oltja ki . Mindaddig kitart , míg az igazságos ítélet győzni fog .
Benne reménykednek majd a nemzetek . ”
Ezután egy vak és néma férfit vittek hozzá , akiben gonosz szellem lakott . Jézus meggyógyította : a férfi beszélni kezdett és látott .
Ezen az egész tömeg nagyon elcsodálkozott , és ezt mondták : „ Csak nem ő a Dávid Fia ? ! ”
Ezt meghallották a farizeusok , és kijelentették : „ Ez az ember csak Belzebubnak , a gonosz szellemek fejedelmének erejével űzheti ki a gonosz szellemeket . ”
Mivel Jézus tudta , mit gondoltak , így válaszolt nekik : „ Ha egy királyság egyik része a másik ellen támad , az egész elpusztul . Ugyanúgy elpusztul az a város , vagy család is , amelyben belső harcok dúlnak .
Ha tehát a Sátán a saját gonosz szellemeit űzi ki , akkor valójában önmaga ellen fordul , és a királysága nem állhat fenn tovább .
Másrészt , ha én Belzubub erejével űzöm ki a gonosz szellemeket , akkor a fiaitok kinek az erejével űzik ki őket ? Így fiaitok maguk bizonyítják , hogy tévedtek !
Ha viszont én Isten Szellemével űzöm ki a gonosz szellemeket , akkor nyilvánvaló , hogy Isten Királysága már megérkezett hozzátok .
Gondoljátok meg , ha valaki be akar törni egy erős ember házába , hogy elrabolja a vagyonát , akkor előbb meg kell kötöznie azt az erős embert . Csak azután foszthatja ki a házát .
Aki nem velem van , ellenem van . Aki nem velem együtt dolgozik , az ellenem dolgozik .
Ezért figyelmeztetlek benneteket : az emberek mindenféle bűnös tettükre és Istent gyalázó beszédükre kaphatnak bűnbocsánatot . De van egy kivétel : aki a Szent Szellemet gyalázza , nem nyer bocsánatot soha .
Még az is kaphat bűnbocsánatot , aki az Emberfia ellen beszél , de aki a Szent Szellem ellen szól , az sem ebben a korszakban , sem a következőben nem kaphat bocsánatot . ”
„ Ha jó gyümölcsöt szeretnétek , jó fára van szükségetek . Ha rossz a fa , rossz a gyümölcse is . Minden fát a gyümölcséről lehet felismerni .
Ti mérges kígyóktól származtok ! Hogyan is mondhatnátok jó dolgokat , mikor gonoszak vagytok ? ! Hiszen azt mondja ki az ember , ami a szívét megtölti .
A jó ember jó dolgokat gyűjt össze a szívében . Azokból hozza elő mindazt a jót , amelyet mond és tesz . A gonosz ember szívében azonban gonosz dolgok vannak , és azokból hozza elő azokat a gonosz dolgokat , amelyeket mond és tesz .
Mondom nektek : az ítélet napján minden felesleges és gondatlanságból kimondott szavatokról is számot kell majd adnotok !
Kimondott szavaitok alapján fognak megítélni benneteket . A szerint fognak benneteket igazságosnak , vagy bűnösnek ítélni , amit mondtatok . ”
Ekkor néhány farizeus és törvénytanító ezt kérte tőle : „ Tanító , szeretnénk , ha valamilyen csodálatos jelet mutatnál nekünk , bizonyítékul ! ”
De Jézus így válaszolt : „ Ez a gonosz és hűtlen nemzedék bizonyítékul valami csodás jelt szeretne látni . De nem fognak semmilyen csodát látni , csupán azt , amely Jónás prófétával is történt !
Mert ahogy Jónás három nap és három éjjel volt a nagy tengeri lény gyomrában , úgy lesz az Emberfia is három nap és három éjjel a föld belsejében .
Ninive lakói egyszerre támadnak majd fel ezzel a nemzedékkel , és elítélik őket . Miért ? Mert a niniveiek megváltoztatták az életüket válaszul Jónás üzenetére . Hozzátok pedig olyan jött el , aki nagyobb Jónásnál , mégsem hallgattok rá !
Az ítélet napján Dél királynője együtt fog feltámadni ezzel a nemzedékkel , és elítéli őket . Miért ? Mert ő igen messziről utazott ide , hogy Salamon király bölcsességét hallja . Hozzátok pedig az jött el , aki nagyobb Salamonnál , mégsem hallgattok rá ! ”
„ Amikor egy gonosz szellem kimegy az emberből , száraz helyeken kóborol , és nyugalmat keres , de nem talál .
Akkor ezt mondja : » Visszamegyek a házamba , ahonnan kijöttem . « Tehát visszamegy , és azt üresen , kisöpörve , sőt feldíszítve találja .
Akkor elmegy , és maga mellé vesz hét másik szellemet , akik még nála is gonoszabbak . Majd ezek mind beleköltöznek abba az emberbe , és ott laknak . Így végül annak az állapota még rosszabb lesz , mint először volt . Bizony , így fog járni ez a gonosz nemzedék is ! ”
Miközben Jézus ezeket mondta , anyja és testvérei megérkeztek . Beszélni akartak vele .
Valaki szólt Jézusnak : „ Édesanyád és testvéreid kinn állnak , és beszélni akarnak veled ! ”
Jézus így válaszolt : „ Ki az én anyám , és kik a testvéreim ? ”
Azután tanítványaira mutatott , és ezt mondta : „ Itt vannak a testvéreim és anyám !
Aki megteszi , amit Atyám akar , az a testvérem és anyám . ”
Azon a napon Jézus kiment a házból , és leült a tó partján .
Sokan gyűltek össze körülötte , ezért beszállt egy halászbárkába , és leült , az emberek pedig a parton álltak .
Sok mindenre tanította őket jelképes történetek segítségével . Ezt mondta : „ Egy földműves kiment a szántóföldre vetni .
Ahogy szórta a vetőmagot , a magok egy része az útra esett . Odarepültek a madarak , és mind felcsipegették .
Voltak olyan magok , amelyek köves talajra hullottak , ahol sekély volt termőföld . Ezek gyorsan kikeltek , mert nem voltak mélyen a földben .
De mikor a nap fölkelt , megperzselte a növényeket , és mivel nem volt mélyen a gyökerük , teljesen elszáradtak .
Más magok tüskés gyomok közé hullottak , ahol kikeltek , de a felnövő gyomok elnyomták őket .
A magok egy része azonban jó földbe esett , felnőtt és termést hozott . Az egyik százszor , a másik hatvanszor , ismét másik harmincszor annyit termett , mint a Mennyit a gazda vetett .
Akinek van füle , hallja ! ”
Tanítványai megkérdezték : „ Miért használsz történeteket , amikor tanítasz ? ”
Ő így válaszolt : „ Ti megérthetitek a Menny Királyságának titkos igazságait , de a többiek nem .
Akinek van , az még többet kap , hogy bőségesen legyen neki . Akinek azonban nincs , attól még azt is elveszik , amije eddig volt .
Azért tanítom őket történetek segítségével , mert néznek ugyan , de nem látnak , hallják ugyan , de nem értik meg , amit mondok .
Beteljesedett rajtuk Ézsaiás próféciája : » Hallani fogtok , de nem értitek meg , néztek ugyan , de nem láttok ,
mert megkeményedett a nép szíve . Fülükkel alig hallanak , szemüket becsukták , hogy ne lássanak , ne halljanak , ne értsenek , ne forduljanak hozzám , hogy meggyógyítsam őket . «
De ti boldogok vagytok , mert a szemetek lát , és a fületek hall .
Igazán mondom nektek : sok próféta és igaz ember szerette volna látni , amit ti láttok , de nem látták ; és szerették volna hallani , amit ti hallotok , de nem hallották . ”
„ Most pedig hallgassátok meg a magvetésről szóló történet magyarázatát !
Mit jelent az , amikor a mag az útra esik ? Ez azt az embert jelképezi , aki hallja az Isten Királyságáról szóló üzenetet , de nem érti meg , ezért a gonosz elrabolja a szívébe vetett magokat .
Mit jelent az , amikor a mag köves talajba hullik ? Ez azt az esetet jelképezi , amikor valaki meghallgatja az üzenetet , és azonnal örömmel fogadja .
De nem gyökerezik meg a szívében , és csak rövid ideig él benne . Az ilyen ember hamar elveszti a hitét , amikor üldöztetés , vagy valami baj éri az üzenet miatt .
A tüskés gyomok közé esett mag azt jelképezi , amikor valaki meghallgatja ugyan az üzenetet , de az élet gondjai , és a gazdagság csábítása miatt nem hoz termést .
Végül pedig a jó talajba vetett mag azt jelképezi , amikor valaki hallja az üzenetet , meg is érti , és termést is hoz : az egyik a százszorosát , a másik a hatvanszorosát , ismét másik pedig a harmincszorosát . ”
Másik történetet is mondott nekik . „ A Menny Királysága hasonló ehhez : egy ember tiszta búzát vetett a szántóföldjébe .
Amikor mindenki aludt , eljött az ellensége , és egy gyomnövény magját szórta a vetés közé , majd elment .
A búzavetés felnőtt , és kalászt hozott , de ugyanakkor a gyomok is megnőttek .
A szolgák ekkor megkérdezték a gazdájukat : » Uram , te jó magot vetettél a földedbe . Akkor hogyan kerültek oda a gyomok ? «
» A gyomokat az ellenség vetette « — felelte a gazda . A szolgák tovább kérdezték : » Akarod , hogy kigyomláljuk ? «
» Ne tegyétek — válaszolta — , mert akkor a búzát is kitéphetitek a gyomokkal együtt !
Hagyjátok csak együtt nőni mindkettőt az aratásig ! Akkor szólok majd az aratóknak : Szedjétek össze először a gyomokat , kössétek csomókba , és égessétek el , a búzát pedig gyűjtsétek a raktáramba ! « ”
Ezután egy másik hasonlatot is mondott nekik . „ A Menny Királysága hasonló ehhez : egy ember a földjébe mustármagot vetett .
Ez a legkisebb a magok között , de mikor felnő , nagyobb lesz minden más kerti növénynél . Szinte fává nő : rászállnak a madarak , és fészket raknak az ágai között . ”
Elmondott nekik egy másik hasonlatot is . „ A Menny Királysága hasonló ehhez : egy asszony kovászt kevert három mérce lisztbe , majd állni hagyta , amíg az egész tészta megkelt . ”
Jézus mindig ilyen jelképes történetek segítségével tanította az embereket , hasonlatok nélkül nem mondott nekik semmit .
Így teljesedett be , amit Isten a prófétán keresztül mondott : „ Történetek és hasonlatok által szólok hozzátok . Olyan titkokról beszélek , amelyek a világ teremtése óta rejtve voltak . ”
Ezután Jézus elküldte az embereket , és hazament . Tanítványai odamentek hozzá , és kérték : „ Magyarázd el nekünk a szántóföldön nőtt gyomok történetét ! ”
Jézus így válaszolt : „ Aki a jó magot veti , az az Emberfia .
A szántóföld a világ . A jó mag azokat jelképezi , akik Isten Királyságához tartoznak . A gyomok pedig azokat , akik a Gonoszhoz tartoznak .
Az ellenség , aki a gyomokat veti , a Sátán . Az aratás ennek a korszaknak a vége , az aratók pedig az angyalok .
Ahogy a gyomokat összeszedik és elégetik , úgy fog történni a korszak végén is .
Az Emberfia elküldi angyalait , hogy Királyságából mindenkit gyűjtsenek össze , aki bűnbe viszi az embereket , és mindazokat is , akik gonosz dolgokat tesznek .
Ezeket tüzes kemencébe dobják , ahol sírás és fogcsikorgatás lesz .
Ekkor azok , akik szeretik az igazságot , ragyogni fognak , mint a Nap , mennyei Atyjuk Királyságában . ”
„ A Menny Királysága hasonló ehhez : egy ember elásott kincset talált a szántóföldben . Örömében újra elrejtette , majd elment , eladta minden vagyonát , és megvette azt a földet , amelyben a kincs volt .
A Menny Királysága hasonló ehhez : volt egy kereskedő , aki igazgyöngyökkel kereskedett .
Egyszer talált egy nagyon értékes gyöngyöt . Akkor elment , eladta minden vagyonát , és megvette azt a gyöngyöt . ”
„ A Menny Királysága hasonló ehhez : a halászok kerítőhálója mindenféle halat összefogott ,
majd mikor egészen megtelt , a halászok kihúzták a partra . Ezután leültek , és kiválogatták a zsákmányt : a jó ízű halakat edényekbe gyűjtötték , a rosszakat pedig félredobták .
Így lesz majd ennek a korszaknak a végén is : eljönnek az angyalok , és kiválogatják a gonoszokat az igazságosak közül .
A gonoszokat tüzes kemencébe dobják , ahol sírás és fogcsikorgatás lesz . ”
„ Most már értitek ezeket a jelképes történeteket ? ” — kérdezte Jézus . „ Igen ” — felelték a tanítványai .
Ekkor ő így folytatta : „ Tehát minden törvénytanító , akit megtanítanak azokra az új dolgokra , amelyeket a Menny Királysága jelent , hasonlít egy házigazdához , akinek a kamrájában új és régi dolgok is vannak . Ezeket azután együtt veszi elő onnan . ”
Miután Jézus befejezte ezeket a történeteket , elment onnan .
Visszatért a saját városába , és ott is tanított a zsinagógában . Mindenki nagyon csodálkozott rajta , és ezt kérdezgették egymástól : „ Honnan vette ezt a bölcsességet és a csodatevő erőt ?
Ezért képtelenek voltak elfogadni Jézust , és elfordultak tőle . Jézus ekkor így válaszolt nekik : „ A prófétát mindenhol tisztelik , csak a saját városában és a saját családjában nem fogadják el . ”
Ebben a városban nem is tett sok csodát , mert ott nem hittek benne .
Abban az időben Heródes , Galilea fejedelme is hallott Jézusról .
Ezt mondta a szolgáinak : „ Ez nem lehet más , mint Bemerítő János . Nyilván feltámadt a halálból , és azért van ilyen csodatevő ereje . ”
Ez a Heródes volt az , aki korábban Jánost letartóztatta , megbilincseltette , és börtönbe záratta . Azért tette , mert Heródiás kérte rá . Heródiás ugyanis Fülöpnek , Heródes testvérének volt a felesége .
János többször is mondta Heródesnek : „ A Törvény szerint nem szabad együtt élned Heródiással ! ”
Ezért Heródes meg akarta öletni Jánost , de félt a néptől , mert Jánost prófétának tartották .
Amikor azonban eljött Heródes születésnapja , Heródiás leánya táncolt Heródes és a vendégei előtt . Ez annyira tetszett Heródesnek ,
hogy megesküdött : akármit kér tőle a leány , megadja neki .
A leány az anyja tanácsára ezt kérte : „ Add nekem Bemerítő János fejét egy tálon ! ”
A király elszomorodott , de mivel megesküdött , és mivel ezt a vendégek is hallották , nem akarta a leányt visszautasítani , hanem megparancsolta , hogy teljesítsék a kérését .
Elküldte szolgáit , és azok lefejezték Jánost a börtönben .
Majd elhozták a leánynak János fejét egy tálon , ő meg átadta az anyjának .
Később eljöttek János tanítványai a holttestért , és eltemették . Ezután Jézushoz mentek és mindezt elmondták neki .
Amint ezt Jézus meghallotta , beszállt egy bárkába , és elvonult egy lakatlan helyre , mert egyedül akart lenni . Az emberek azonban megtudták , hová tart , és gyalog utánamentek a városokból .
Amikor Jézus partra szállt , és látta az összegyűlt sokaságot , megsajnálta őket , és meggyógyította a betegeiket .
Mikor már esteledett , a tanítványai azt mondták Jézusnak : „ Lakatlan ez a hely , és késő van már . Küldd el az embereket , hogy a környező falvakban valami ennivalót vehessenek maguknak ! ”
Jézus így felelt : „ Nem kell elmenniük . Ti adjatok nekik enni ! ”
„ Nincs nálunk más , csak öt kenyér és két hal ” — felelték .
„ Hozzátok ide ! ” — mondta Jézus .
Ezután szólt az embereknek , hogy üljenek le a fűbe , majd kezébe vette az öt kenyeret és két halat . Felnézett az égre , és hálát adott Istennek . Ezután tört a kenyerekből , és odaadta a tanítványainak , azok pedig szétosztották .
Mindenki evett és jóllakott . Végül összeszedték a maradékot , és 12 kosarat töltöttek meg a darabokkal .
Körülbelül ötezer férfi volt ott , s ezen felül asszonyok és gyermekek , akik mind ettek ebből .
Közvetlenül ezután Jézus mondta a tanítványainak , hogy szálljanak be a bárkába és evezzenek át a túlsó partra , amíg ő hazaküldi az embereket .
Miután elbocsátotta a sokaságot , Jézus felment a hegyre imádkozni . Késő estig ott is maradt egyedül .
Eközben a bárka már jó messzire volt a parttól . A hullámok erősen csapkodták és dobálták , mivel ellenszél fújt .
Valamikor hajnali három és hat óra között Jézus a vízen járva a tanítványokhoz ment .
Amikor meglátták őt , amint a tó vizén járt , nagyon megrémültek , és ijedtükben azt kiabálták : „ Ez valami kísértet ! ”
Jézus azonnal megszólította őket : „ Ne féljetek ! Én vagyok az , ne féljetek ! ”
Péter így válaszolt : „ Uram , ha valóban te vagy az , parancsolj , hogy hozzád mehessek a vízen járva ! ”
„ Gyere ! ” — felelte Jézus . Péter ki is lépett a csónakból , és a vízen odament Jézushoz .
De mikor látta , hogy milyen erősen fúj a szél , megijedt . Ekkor süllyedni kezdett , és felkiáltott : „ Ments meg , Uram ! ”
Jézus azonnal utána nyúlt , megragadta , és ezt mondta : „ Kishitű , miért kételkedtél ? ”
Amikor Jézus és Péter beszállt a bárkába , azonnal elállt a szél .
A tanítványok leborultak Jézus előtt , imádták , és ezt mondták : „ Valóban te vagy az Isten Fia ! ”
Miután átkeltek a tavon , Genezáretbe értek .
Az ott lakók felismerték Jézust , és az egész környéken elhíresztelték , hogy megérkezett . Így azután minden beteget odavittek hozzá ,
és kérték , hogy legalább a ruhája szélét érinthessék . Aki csak megérintette , az meg is gyógyult .
Ekkor farizeusok és törvénytanítók jöttek Jézushoz , akik Jeruzsálemből érkeztek . Megkérdezték :
„ Miért nem követik a tanítványaid őseink hagyományait ? Miért nem végzik el a kézmosás szertartását , mielőtt esznek ? ”
Jézus kérdéssel válaszolt : „ Ti pedig miért nem engedelmeskedtek Isten parancsának , amikor a hagyományokat követitek ?
Isten ugyanis ezt mondta : » Tiszteld apádat és anyádat ! « , és » Aki apját vagy anyját gyalázza , átkozza , annak meg kell halnia ! «
Ezzel szemben ti azt tanítjátok , hogy ha valaki azt mondja apjának vagy anyjának : » Adhatnék ugyan valamit neked , amivel segíthetnélek , de azt már Istennek ajánlottam fel « — akkor azzal már nem kell a szüleinek segítenie , vagyis tisztelnie őket .
Tehát , a hagyományaitok kedvéért érvénytelenné tettétek Isten szavát !
Milyen képmutatók vagytok ! Jól mondta rólatok Ézsaiás próféta :
» Ez a nép csak szájával tisztel engem , de szíve távol van tőlem .
Hiába tisztelnek és imádnak engem , nem ér az semmit , mert olyan szabályokat tanítanak , amelyek csak emberek parancsai . « ”
Ekkor magához szólította az embereket , és ezt mondta nekik : „ Figyeljetek rám , és értsétek meg , amit mondok !
Nem az teszi tisztátalanná az embert , ami bemegy a száján , hanem , ami kijön a száján : vagyis , amit mond . ”
Ekkor odamentek hozzá a tanítványai és ezt kérdezték : „ Tudod-e , hogy a farizeusok felháborodtak azon , amit mondtál ? ”
„ Minden növényt , amelyet nem mennyei Atyám ültetett , gyökerestől kitépnek majd ” — válaszolta Jézus .
„ Ezért ne is törődjetek a farizeusokkal ! Hiszen vakok , akik a többi vakot vezetik . Ha pedig egyik vak vezeti a másikat , akkor mindketten gödörbe esnek . ”
Ekkor Péter megkérte : „ Magyarázd meg nekünk , mit jelent az előbbi hasonlat ! ”
„ Hát még ti sem értitek ? ” — kérdezte Jézus .
„ Nem értitek , hogy az étel , amely a szájon át bemegy , a gyomorba kerül , végül pedig kiürül onnan ?
Ami azonban a szájadból kijön — vagyis , amit mondasz— , az a szívedből származik , és az tehet tisztátalanná !
Mert a szívből származnak a gonosz gondolatok , gyilkosság , házasságtörés , szexuális bűnök , lopás , hazugság és gyalázkodás .
Ezek teszik tisztátalanná az embert , nem pedig az , ha nem végzi el a szertartásos kézmosást étkezés előtt . ”
Jézus továbbment onnan Tírusz és Szidón vidékére .
Ekkor egy kánaáni asszony jött utána , aki azon a vidéken lakott , és így kiáltozott : „ Uram , Dávid Fia , könyörülj meg rajtam ! A leányomban gonosz szellem van , és nagyon szenved tőle ! ”
Jézus azonban nem válaszolt neki egy szót sem . Ekkor a tanítványai így kérlelték : „ Küldd el ezt az asszonyt ! Folyton utánunk jön , és kiabál ! ”
Jézus így válaszolt : „ Az Atya engem csak Izráel népének elveszett juhaihoz küldött . ”
Az asszony akkor Jézushoz jött , leborult előtte , és így kérte : „ Uram , segíts rajtam ! ”
Jézus így válaszolt : „ Nem helyes , ha elvesszük a gyerekektől a kenyeret , hogy odadobjuk a kutyáknak . ”
„ Igazad van , Uram ! ” — válaszolt az asszony — „ De még a kutyák is megkapják a gazdájuk asztaláról lehulló morzsákat . ”
Erre Jézus felelt : „ Asszony , milyen nagy hited van ! Legyen meg , amit kívánsz . ” És abban a pillanatban meggyógyult az asszony leánya .
Jézus ezután visszatért a Galileai-tó partjára . Felment egy hegyre , és leült .
Rengetegen jöttek hozzá . Sántákat , vakokat , bénákat , süketnémákat , és mindenféle más betegeket hoztak . Letették őket Jézus lába elé , ő pedig mindegyiket meggyógyította .
Az emberek nem tudtak hová lenni a csodálkozástól , amikor látták , hogy a süketnémák megszólalnak , a bénák meggyógyulnak , a sánták járnak , a vakok látnak — és dicsőítették Izráel Istenét .
Jézus magához hívta tanítványait , és ezt mondta nekik : „ Sajnálom ezt a sok embert . Már három napja velem vannak , és kifogytak minden ennivalóból . Nem akarom éhesen elküldeni őket , nehogy összeessenek az úton . ”
„ De hát honnan vehetnénk ezen az elhagyatott helyen annyi kenyeret , hogy ilyen nagy sokaságot megetessünk ? ” — kérdezték a tanítványok .
Jézus megkérdezte : „ Hány kenyeretek van ? ” „ Hét ” — válaszolták — „ és néhány kisebb halunk . ”
Ezután szólt az embereknek , hogy mindenki üljön le a földre .
Majd fogta a hét kenyeret és a halakat , és miután hálát adott Istennek , tört az ételből , és kezdte osztani a tanítványainak , azok pedig az embereknek .
Mindnyájan ettek , amíg mindenki jóllakott . Majd összeszedték a maradékot , és hét kosarat töltöttek meg a darabokal .
Körülbelül négyezer férfi volt a tömegben , akik ettek , s azon felül még asszonyok és gyerekek .
Miután Jézus elküldte az embereket , beszállt egy bárkába , és Magadán vidékére ment .
Farizeusok és a szadduceusok jöttek Jézushoz , hogy próbára tegyék . Arra kérték , hogy mutasson nekik valamilyen csodálatos mennyei jelt bizonyítékul .
De ő így válaszolt nekik : „ Napnyugta idején azt mondjátok : » Holnap szép idő lesz , mert vörös az ég alja . «
Kora reggel pedig ezt : » Ma vihar lesz , mert az ég sötét és vörös . « Ezek valóban jelei a közelgő időjárásnak ! Látjátok az égen ezeket a jeleket , és tudjátok is , hogy mit jeleznek . Ugyanígy látjátok azokat a dolgokat , amik mostanában történnek . Ezek is jelek . Hogy lehet , hogy nem értitek , mit jelentenek ? !
Ez a gonosz és hűtlen nemzedék mindenáron valamilyen csodás jelt akar látni bizonyítékul . De nem fognak semmilyen csodát látni , csupán azt , amely Jónás prófétával történt ! ” Ezzel otthagyta őket , és továbbment .
A tanítványok áteveztek a tó túlsó partjára , de elfelejtettek kenyeret vinni magukkal .
Jézus ezt mondta nekik : „ Legyetek óvatosak , és tartsátok távol magatokat a farizeusok és szadduceusok kovászától ! ”
Ők meg így tanakodtak egymás között : „ Biztosan azért mondta ezt , mert elfelejtettünk kenyeret hozni . ”
De Jézus tudta , miről beszélnek , és ezt mondta : „ Miért tanakodtok azon , hogy nincs nálatok kenyér ?
Még mindig nem értitek ? ! Nem emlékeztek az ötezerre , az öt kenyérre , és hogy hány kosár maradékot szedtetek össze ?
Vagy a négyezerre , a hét kenyérre , és hogy ott hány kosár lett tele a maradékokkal ?
Én nem kenyérről beszéltem , nem értitek ? Azt mondtam , hogy legyetek óvatosak , és tartsátok távol magatokat a farizeusok és szadduceusok kovászától ! ”
Ekkor értették meg a tanítványok , hogy miről beszélt . Nem arról , hogy óvakodjanak a kovásztól , amely a kenyeret megkeleszti , ha nem hogy a farizeusok és szadduceusok tanításaitól tartsák távol magukat .
Amikor Jézus Cézárea Filippi vidékén járt , megkérdezte tanítványaitól : „ Mit mondanak az emberek rólam , kicsoda az Emberfia ? ”
„ Egyesek azt mondják , hogy te vagy Bemerítő János , mások Illésnek tartanak . Mások meg Jeremiásnak , vagy a régi próféták közül valamelyiknek ” — válaszolták .
„ Hát ti mit mondtok rólam , ki vagyok én ? ” — kérdezte tovább .
Simon Péter így válaszolt : „ Te vagy a Krisztus , az élő Isten Fia . ”
Jézus ezt felelte : „ Áldott vagy Simon , Jóna fia , mert mennyei Atyám megmutatta neked , hogy ki vagyok én . Nem az emberektől tudod , és nem saját magadtól mondtad .
Én meg azt mondom neked , te Péter vagy . Ezen a kősziklán fel fogom építeni eklézsiámat , és a halál erői sem lesznek képesek azt legyőzni .
Neked fogom adni a Menny Királyságának kulcsait . Amiket nem engedsz meg a földön , azok a dolgok lesznek , amit Isten nem enged meg . Amiket viszont megengedsz a földön , azok a dolgok lesznek , amiket Isten megenged . ”
Ezután szigorúan megparancsolta a tanítványoknak , hogy senkinek se mondják el , hogy ő a Krisztus .
Ettől kezdve magyarázta Jézus tanítványainak , hogy fel kell mennie Jeruzsálembe , ott sokat fog szenvedni a nép vezetőitől , a főpapoktól és a törvénytanítóktól . Arról is beszélt , hogy szükséges , hogy őt megöljék , de három nap múlva fel fog támadni .
Ekkor Péter félrehívta Jézust , szemrehányást tett neki , és helyre akarta igazítani : „ Uram , Isten mentsen meg téged attól , hogy ez bekövetkezzen ! Ilyesmi semmiképpen sem történhet meg veled ! ”
De Jézus hátat fordított neki , és így válaszolt Péternek : „ Takarodj a hátam mögé , Sátán ! El akarsz gáncsolni , mivel nem úgy gondolkodsz , mint Isten , ha nem úgy , mint az emberek ! ”
Ezután a tanítványaihoz fordult : „ Aki engem akar követni , az tagadja meg önmagát , vegye fel a keresztjét , és úgy kövessen .
Aki próbálja megmenteni a lelkét , vagyis az életét , az el fogja veszíteni . De aki odaadja értem az életét , vagyis a lelkét , az fogja igazán megtalálni .
Mit ér , ha az ember megkapja az egész világot , de elveszíti saját magát ? Mit adhat azért , hogy megmentse a lelkét ?
Az Emberfia eljön majd angyalaival együtt és Atyja dicsőségében , és akkor majd mindenkinek a tettei szerint megadja , amit érdemel .
Igazán mondom nektek : vannak köztetek , akik még haláluk előtt meglátják az Emberfiát , amint eljön királyi dicsőségében . ”
Hat nap múlva Jézus felment egy magas hegyre . Csak Pétert , Jakabot és annak testvérét , Jánost vitte magával .
A hegyen a szemük láttára átváltozott . Arca úgy ragyogott , mint a Nap , a ruhája pedig fehéren fénylett .
Ekkor megjelent mellette Mózes és Illés , és beszélgettek vele .
Péter ekkor Jézushoz fordult : „ Uram , olyan jó itt lenni ! Ha akarod , készítek három sátrat : neked , Mózesnek és Illésnek . ”
Amíg Péter beszélt , hirtelen fényes felhő takarta be őket . A felhőből hang hallatszott : „ Ő a Fiam , akit szeretek , és akiben gyönyörködöm ! Őt hallgassátok ! ”
Ekkor a tanítványok annyira megrémültek , hogy arccal a földre estek .
Jézus hozzájuk lépett , megérintette őket , és ezt mondta : „ Álljatok fel , ne féljetek ! ”
Amikor felnéztek , már csak őt látták .
Miközben lefelé jöttek a hegyről , Jézus megparancsolta nekik : „ Ne mondjátok el senkinek , amit láttatok , amíg az Emberfia fel nem támad a halálból ! ”
Majd megkérdezték tőle a tanítványai : „ Miért mondják a törvénytanítók , hogy Krisztus előtt Illésnek kell eljönnie ? ”
Jézus így felelt : „ Illés valóban el fog jönni , és majd mindent helyreállít .
De azt mondom nektek : Illés már el is jött , csak az emberek nem ismerték fel őt , és úgy bántak vele , ahogy akartak . Ugyanígy fog szenvedni az Emberfia is .
Ekkor megértették a tanítványok , hogy Bemerítő Jánosról beszélt nekik .
Amikor Jézus visszament az összegyűlt emberekhez , egy férfi lépett hozzá . Letérdelt előtte , és így kérlelte :
„ Uram , könyörülj meg a fiamon , mert szörnyű rohamai vannak , és borzasztóan szenved . Ilyenkor gyakran megesik vele , hogy tűzbe vagy vízbe esik .
Elhoztam a tanítványaidhoz , de ők nem tudták meggyógyítani . ”
Jézus ekkor ezt mondta : „ Ó , milyen hitetlen és romlott ez a nemzedék ! Meddig kell még közöttetek maradnom ? Meddig kell még elviseljelek benneteket ? Hozzátok ide azt a fiút ! ”
Akkor Jézus ráparancsolt a gonosz szellemre , aki kiment a fiúból . Ekkor a fiú azonnal meggyógyult .
Amikor Jézus egyedül volt , odamentek hozzá a tanítványai , és megkérdezték : „ Mi miért nem tudtuk kiűzni azt a gonosz szellemet ? ”
Ő ezt felelte : „ Mert gyenge a hitetek . Igazán mondom nektek : ha csak akkora hitetek lenne , mint egy mustármag , akkor mondhatnátok ennek a hegynek : » Mozdulj el innen oda ! « , és az oda is menne . Akkor minden lehetséges lenne a számotokra . ”
Később , amikor a tanítványok összegyűltek Galileában , Jézus ezt mondta nekik : „ Az Emberfiát kiszolgáltatják az embereknek ,
meg fogják ölni , de a harmadik napon majd feltámad . ” Ezen a tanítványok nagyon elszomorodtak .
Egyszer Jézus és a tanítványai Kapernaumba érkeztek . Péter ott összetalálkozott azokkal az adószedőkkel , akik a Templom számára gyűjtötték az adót : fejenként két drakhmát . Megkérdezték Pétert : „ Mesteretek nem fizeti a templomadót ? ”
„ De igen ” — válaszolta Péter , és bement a házba . De még mielőtt megszólalt volna , Jézus megkérdezte : „ Simon , mit gondolsz ? A földi királyok kitől szednek vámot és adót ? A saját gyerekeiktől , vagy a másokétól ? ”
„ Mások gyerekeitől ” — felelte Péter . „ Ezek szerint a saját gyerekeik nem adóznak !
De hogy ne haragítsuk meg őket , menj ki a tóhoz horgászni . Amikor kifogod az első halat , nyisd ki a száját , és egy négydrakhmás ezüstpénzt találsz benne . Add oda nekik : ez legyen a kettőnk adója a Templom számára ! ”
Abban az időben megkérdezték Jézustól a tanítványai : „ Ki a legnagyobb a Menny Királyságában ? ”
Ekkor Jézus odahívott egy kisgyermeket , odaállította közéjük , és így felelt :
„ Igazán mondom nektek : meg kell változzon a gondolkodásotok , hogy olyan legyen , mint egy kisgyereké , különben soha nem mehettek be a Menny Királyságába .
Ezért az lesz a legnagyobb a Menny Királyságában , aki megalázkodik , és olyan lesz , mint ez a kisgyerek .
Aki pedig befogad egy ilyen kisgyereket az én nevemben , az valójában engem fogad be . ”
„ Ezek a kicsinyek hisznek bennem . De jaj annak , aki akár csak egyet is bűnbe visz közülük ! Aki miatt e kicsinyek bűnt követnek el , az még akkor is jobban járna , ha egy malomkövet kötnének a nyakára , és bedobnák a tengerbe .
Jaj az embereknek az ilyen bűnbe vivő kísértések miatt ! Elkerülhetetlen ugyan , hogy ezek próbára tegyék őket , de jaj annak , aki miatt azt a bűnt elkövetik !
Ezért ha a saját kezed , vagy lábad visz bűnbe , még azt is inkább vágd le , és dobd el ! Jobb , ha csonkán , vagy fél lábbal jutsz be az örök életre , mintha kezed-lábad épségben megmarad , és úgy dobnak az örök tűzbe .
Ha a szemed visz bűnbe , még azt is inkább vájd ki , és dobd el ! Jobb , ha fél szemmel jutsz be az örök életre , mintha két szemed megmarad , és úgy dobnak a gyehenna tüzébe ! ”
„ Vigyázzatok ! Egyet se nézzetek le ezek közül a kicsinyek közül ! Mert mondom nektek : a melléjük rendelt angyalok mindig látják Atyám arcát a Mennyben !
Mit gondoltok ? Ha valakinek van száz juha , és az egyik eltéved , mit fog tenni az az ember ? Otthagyja a legelőn a kilencvenkilencet , hogy megkeresse azt az egyet , amelyik elkóborolt !
Igazán mondom nektek : mikor megtalálja , jobban örül annak az egynek , mint a többi kilencvenkilencnek , amely el sem veszett .
Ugyanígy mennyei Atyátok sem akarja , hogy akár egy is elvesszen e kicsinyek közül . ”
„ Ha a testvéred vétkezik , menj oda hozzá , négyszemközt figyelmeztesd , és mutass rá arra , amit rosszul tett ! Ha hallgat rád , akkor segítettél neki , hogy testvéred maradjon .
Ha nem hallgat rád , újra menj el hozzá , és vigyél magaddal egy vagy két embert ! Így mindent két vagy három tanú bizonyíthat .
Ha rájuk sem hallgat , mondd el a gyülekezetnek ! Ha még a gyülekezetre sem hallgat , akkor úgy kell vele bánni , mint egy hitetlennel , vagy vámszedővel !
Igazán mondom nektek : amiket nem engedtek meg a földön , azok a dolgok lesznek , amit Isten nem enged meg . Amiket viszont megengedtek a földön , azok a dolgok lesznek , amiket Isten megenged . !
Igazán mondom nektek : ha itt a földön közületek ketten összhangban vannak és egyetértenek , akkor kérhetnek akármit , mennyei Atyám megadja nekik .
Mert amikor ketten vagy hárman egységre jutnak az én nevemben , akkor én is ott vagyok közöttük . ”
Ezután Péter lépett hozzá , és megkérdezte : „ Uram , ha valaki állandóan vétkezik ellenem , hányszor kell megbocsátanom neki ? Akár hétszer is ? ”
„ Nemcsak hétszer , ha nem akár hetvenszer hétszer is — válaszolta Jézus .
A Menny Királysága hasonlít ehhez : egyszer egy király elhatározta , hogy a szolgáival megfizetteti mindazt , amivel tartoztak neki .
Mikor kezdte összegyűjteni a pénzt tőlük , elé hozták egyik szolgáját , aki tízezer talentummal tartozott .
De mivel nem tudta visszafizetni az adósságát , a király megparancsolta , hogy adják el rabszolgának feleségével és gyermekeivel együtt , és adják el minden vagyonát is . Amit pedig ezekért kapnak , az legyen a királyé az adósság fedezésére .
A szolga ekkor leborult a király előtt , és így könyörgött : » Kérlek , légy türelmes hozzám ! Minden adósságomat meg fogom fizetni ! «
A király megsajnálta , szabadon engedte , sőt , minden adósságát is elengedte .
Miután ez a szolga elment , találkozott egyik szolgatársával , aki neki tartozott száz ezüstpénzzel . Torkon ragadta , fojtogatni kezdte , és ez mondta neki : » Add meg , amivel tartozol ! «
Az meg az első szolga lába elé borult , és így könyörgött : » Kérlek , légy türelmes hozzám ! Minden adósságomat meg fogom fizetni ! «
Az első szolga azonban nem akart megkönyörülni rajta , ha nem börtönbe záratta a társát , amíg az minden tartozását vissza nem fizeti .
Amikor a király szolgái meglátták ezt , nagyon megharagudtak . Elmentek a királyhoz , és elmondták , mi történt .
Ekkor a király behívatta az első szolgát , és ezt mondta neki : » Te gonosz szolga ! Én elengedtem minden adósságodat , mivel kegyelemért könyörögtél !
Nem kellett volna neked is ugyanúgy könyörülnöd a szolgatársadon , ahogy én könyörültem rajtad ? ! «
Ekkor a király haragjában átadta a börtönőröknek , hogy tartsák fogva , és büntessék meg , amíg ki nem fizeti minden adósságát .
Bizony , így bánik veletek mennyei Atyám is , ha szívből meg nem bocsáttok annak , aki vétkezett ellenetek . ”
Miután Jézus befejezte ezeket , Galileából Júdeába ment , a Jordán folyón túlra .
Nagy tömeg követte , és ő meggyógyította a betegeiket .
Ekkor néhány farizeus jött hozzá , akik próbára akarták tenni . Azt kérdezték tőle : „ Megengedi-e a Törvény , hogy a férj elváljon a feleségétől bármilyen okból ? ”
Jézus így válaszolt : „ Biztosan olvastátok az Írásban , hogy Isten a teremtéskor férfivá és nővé teremtette az embert , és
ezt mondta : » Ezért a férfi elhagyja apját és anyját , ragaszkodik a feleségéhez , és ketten egy testté lesznek « .
Ezután tehát már nem kettő , ha nem egy . Amit Isten egyesített , azt ember ne válassza szét ! ”
A farizeusok tovább kérdezték : „ Akkor miért adott Mózes olyan parancsot , amely megengedi , hogy a férfi elváljon a feleségétől , ha válólevelet ad neki ? ”
Jézus így válaszolt : „ Mózes csak a szívetek keménysége miatt engedte meg , hogy elváljatok a feleségetektől . De kezdetben nem így volt .
Én azonban azt mondom nektek : aki elválik a feleségétől , és mást vesz feleségül , az vétkes a házasságtörés bűnében , kivéve , ha az első feleség házasságtörést követett el . ”
Ekkor a tanítványok azt mondták : „ Ha ez a helyzet a férj és a felesége között , akkor jobb meg sem házasodni . ”
Jézus így válaszolt : „ Nem mindenki tudja elfogadni ezt a tanítást a házasságról , csak az , akit Isten képessé tesz rá .
Több különböző oka lehet annak , ha valaki nem alkalmas a házasságra . Vannak férfiak , akik már eleve úgy születtek , hogy nem képesek a házaséletre . Vannak férfiak , akiket mások tettek alkalmatlanná a házasságra . Végül pedig olyan férfiak is vannak , akik maguk döntöttek úgy , hogy nem fognak megházasodni a Menny Királyságáért . De aki alkalmas a házasságra , az fogadja el ezt a tanítást a házasságról ! ”
Ekkor néhányan kisgyerekeket vittek Jézushoz , hogy tegye rájuk a kezét , és imádkozzon értük . De a tanítványok rájuk szóltak , és el akarták őket zavarni .
Jézus azonban ezt mondta : „ Ne zavarjátok el őket ! Engedjétek a gyerekeket hozzám jönni ! Hiszen a Menny Királysága olyanoké , akik hozzájuk hasonlítanak ! ”
Ezután rátette kezét a gyerekekre , majd továbbment .
Egyszer odajött Jézushoz egy férfi , és ezt kérdezte : „ Mester ! Milyen jó dolgot kell tennem ahhoz , hogy örök életem legyen ? ”
Válaszul Jézus megkérdezte tőle : „ Miért kérdezed tőlem , hogy mi a jó ? Egyedül Isten jó ! Ha örök életet akarsz kapni , engedelmeskedj Isten parancsainak ! ”
„ Milyen parancsoknak ? ” — kérdezte a férfi . Jézus így válaszolt : „ Ne gyilkolj ! Ne kövess el házasságtörést ! Ne lopj ! Ne tanúskodj hamisan !
Tiszteld apádat és anyádat ! Úgy szeresd embertársadat , mint saját magadat ! ”
A fiatalember ezt felelte : „ Ezeket mind megtartottam . Mit kell még tennem ? ”
Jézus ezt mondta neki : „ Ha tökéletes akarsz lenni , add el minden vagyonodat , és a pénzt oszd szét a szegények között ! Így a Mennyben lesznek a kincseid . Azután gyere , és kövess engem ! ”
A fiatalember ekkor szomorúan elment , mert nagyon gazdag volt .
Jézus ekkor a tanítványaihoz fordult : „ Igazán mondom nektek : a gazdagok nehezen mennek be a Menny Királyságába !
Mondom nektek : könnyebb egy tevének átmenni a tű fokán , mint egy gazdagnak Isten Királyságába bemenni . ”
A tanítványok ezen nagyon meglepődtek . Meg is kérdezték : „ Hát akkor egyáltalán ki kaphat örök életet ? ”
Jézus rájuk nézett , és ezt mondta : „ Az emberek számára ez valóban lehetetlen . Isten számára viszont minden lehetséges . ”
Ekkor Péter megkérdezte : „ Látod , mi mindent otthagytunk , és követtünk téged . Velünk mi lesz ? ”
Jézus így felelt : „ Igazán mondom nektek : amikor a világ újjászületik , az Emberfia dicsőséges trónján fog ülni , és uralkodik . Akkor majd ti is , akik követtek engem , tizenkét trónon ültök , hogy Izráel tizenkét törzse felett uralkodjatok .
Mindenki , aki elhagyta értem házát , testvéreit , apját , anyját , gyermekeit vagy szántóföldjeit , százszor annyit kap vissza , és örök életet kap örökségül .
De sokan , akik most az első helyeket foglalják el az életben , akkor majd utolsók lesznek . Ugyanakkor , sokan , akik most az utolsó helyeken vannak ebben az életben , az első helyekre kerülnek . ”
„ A Menny Királysága hasonló ehhez : egyszer egy szőlősgazda korán reggel kiment , hogy munkásokat fogadjon a szőlőjébe .
Megegyezett velük , hogy napi egy ezüstpénzt fizet nekik , majd kiküldte őket a szőlőjébe dolgozni .
Reggel kilenc óra körül ismét kiment , és látott a piactéren néhány férfit , akiknek semmi dolgunk nem volt .
Ezt mondta nekik : » Menjetek ti is a szőlőmbe , és megkapjátok , amely a munkátokért jár ! «
Azok el is mentek . Délben , majd három óra körül megint kiment , és újabb munkásokat fogadott fel , akiket szintén kiküldött a szőlőbe dolgozni .
Amikor délután öt óra körül kiment a piactérre , ismét talált ott munka nélkül lézengőket , és megkérdezte tőlük : » Hát ti miért álltok itt egész nap ? Miért tétlenkedtek ? «
Ezt válaszolták : » Minket még senki sem fogadott fel « . » Menjetek ti is a szőlőmbe dolgozni ! « — mondta nekik .
Amikor beesteledett , a szőlősgazda szólt a munkások vezetőjének : » Hívd ide a munkásokat , és fizesd ki a bérüket ! Az utolsókkal kezdd , és az elsőket fizesd ki utoljára ! «
Először jöttek azok , akik csak öt óra körül kezdték a munkát . Mindegyikük egy-egy ezüstpénzt kapott .
Amikor az elsők következtek , azt remélték , hogy ők majd többet kapnak . De ők is csak egy-egy ezüstpénzt kaptak .
Amikor átvették a bérüket , panaszkodtak a gazdának :
» Akik utoljára jöttek , azok csak egy órát dolgoztak « — mondták . » Te azonban ugyanúgy bántál velünk , mint ővelük , pedig mi egész nap keményen dolgoztunk a forró napon ! «
Ő pedig így felelt : » Barátom ! Nem vagyok igazságtalan hozzád ! Hiszen megegyeztünk , hogy egy ezüstpénzt fizetek neked .
Fogd tehát , ami a tiéd , és menj ! Én ugyanis ennek az utolsóként érkezett munkásnak is ugyanannyit akarok adni , mint neked .
Vagy talán nincs jogom azt tenni a saját pénzemmel , amit akarok ? Azért nézed ezt rossz szemmel és irigykedve , mert én nagylelkű vagyok hozzájuk ? «
Így lesznek az utolsókból elsők , és az elsőkből utolsók . ”
Amikor Jézus Jeruzsálembe ment , útközben félrehívta a tizenkét tanítványt , és ezt mondta :
„ Jól figyeljetek ! Most fölmegyünk Jeruzsálembe . Ott az Emberfiát átadják a főpapoknak és a törvénytanítóknak . Azok halálra fogják ítélni ,
és átadják a nem zsidó emberek kezébe , hogy azok kigúnyolják , megkorbácsolják és kivégzik a kereszten . De a harmadik napon fel fog támadni . ”
Ezután odament hozzá a Zebedeus felesége , a fiaival együtt . Leborult előtte a földre , mert kérni akart tőle valamit .
„ Mit szeretnél ? ” — kérdezte tőle Jézus . Az asszony így felelt : „ Azt kérem tőled , hogy Királyságodban az egyik fiam a jobb , másik pedig a bal oldaladon ülhessen ! Kérlek , ígérd meg nekem ! ”
Jézus erre így válaszolt a két fiúnak : „ Nem tudjátok , mit kértek ! Ki tudjátok-e inni a szenvedés poharát , amelyet nekem ki kell innom ? ” „ Igen , ki tudjuk inni ” — felelték .
Jézus így folytatta : „ Valóban fogtok inni a poharamból . De azt , hogy ki ül majd a jobb és a bal oldalamon , nem én döntöm el . Oda majd azok fognak ülni , akiknek mennyei Atyám ezt a két helyet elkészítette . ”
Amikor ezt a többi tíz tanítvány meghallotta , megharagudtak a két testvérre .
De Jézus odahívta magához mind a tizenkettőt , és ezt mondta : „ Jól tudjátok , hogy a nem zsidó népek uralkodói szeretik a hatalmukat mutogatni . A hatalmasok pedig szeretik alattvalóikkal éreztetni a hatalmukat .
Közöttetek azonban ne így legyen ! Éppen ellenkezőleg : aki közületek nagy akar lenni , az a szolgátok legyen !
Aki pedig az első akar lenni , az legyen a rabszolgátok !
Így van ez az Emberfiával is . Ő sem azért jött a Földre , hogy neki szolgáljanak , ha nem hogy ő szolgáljon másoknak . Azért jött , hogy életét váltságdíjul adja , és ezáltal sok embert megmentsen . ”
Amint elhagyták Jerikó városát , nagy tömeg követte Jézust .
Az út szélén két vak ült , s amikor hallották , hogy Jézus megy el mellettük , kiáltozni kezdtek : „ Urunk , Dávid Fia , könyörülj meg rajtunk ! ”
Az emberek rájuk szóltak , hogy maradjanak csendben . De ők csak még jobban kiabáltak : „ Urunk , Dávid Fia , könyörülj rajtunk ! ”
Jézus ekkor megállt , és megkérdezte tőlük : „ Mit kívántok ? Mit tegyek veletek ? ”
Ezt felelték : „ Urunk ! Nyisd meg a szemünket , hadd lássunk ! ”
Jézus megsajnálta őket , és megérintette a szemüket . Abban a pillanatban megnyílt a szemük , és láttak . Azután követték Jézust .
Jézus és tanítványai Jeruzsálemhez közeledtek . Az Olajfák hegyéhez értek , Betfagé falu szélére . Akkor Jézus két tanítványát előre küldte , és ezt mondta nekik :
„ Menjetek be ebbe a faluba ! Találtok ott egy kikötött szamarat , a csikójával együtt . Oldjátok el mindkettőt , és vezessétek hozzám !
Ha valaki szólna ezért , mondjátok neki , hogy az Úrnak van szüksége rájuk . Akkor azonnal elengedi őket . ”
Ez azért történt , hogy beteljesedjen , amit a próféta mondott :
„ Mondjátok meg Sion leányának : » Nézd , itt jön Királyod , aki alázatos , és szamáron ül ! Szamárcsikón ül , teherhordó állat csikóján . « ”
A tanítványok el is mentek , és mindent úgy tettek , ahogyan Jézus mondta .
Elhozták a szamarat és a csikóját , ráterítették felsőruháikat , Jézus felült rá , és így közeledett az úton Jeruzsálem felé .
Nagy tömeg gyűlt össze , és Jézus elé , az útra terítették felsőruhájukat . Mások ágakat vágtak le a fákról , és azokat szórták eléje az útra .
A tömeg részben Jézus előtt , részben utána haladt , és így kiáltottak : „ Hozsánna Dávid Fiának ! Áldott legyen , aki az ÚR nevében jön ! Hozsánna a magasságban Istennek ! ”
Amikor beért Jeruzsálembe , az egész város felbolydult és összezavarodott . Mindenki azt kérdezte a másiktól : „ Ki ez ? ”
A Jézust kísérő sokaság így válaszolt : „ Ez Jézus , a próféta , a galileai Názáretből ! ”
Jézus ezután bement a Templom területére , és kizavarta onnan azokat , aki ott árultak , vagy vásároltak . Felborította a pénzváltók asztalait és a galambárusok padjait is .
Azt mondta nekik : „ Ezt mondja az Írás : » Házamat imádság házának nevezik . « Ti azonban » rablók barlangjává « teszitek . ”
Akkor vakok és sánták mentek Jézushoz a Templom területén , és ő meggyógyította őket .
A főpapok és a törvénytanítók látták Jézus csodálatos gyógyításait , és hallották , amint a kisgyerekek a Templom területén így kiáltoznak : „ Hozsánna a Dávid Fiának ! ” Mindezek miatt nagyon megharagudtak ,
és megkérdezték Jézustól : „ Nem hallod , mit kiabálnak ezek a gyerekek ? ! ” „ De igen ! ” — válaszolta Jézus . „ Az Írás ezt mondja : » Istenem , Te tanítottad meg a gyerekeket és a csecsemőket , hogy dicsérjenek téged ! « ”
Ezzel otthagyta őket , kiment Jeruzsálemből , és Betániában töltötte az éjszakát .
Másnap korán reggel indult vissza Jeruzsálembe , s közben megéhezett .
Meglátott egy fügefát az út szélén , odament , de csak levelet talált rajta . Ezért ezt mondta neki : „ Soha többé ne teremjen rajtad gyümölcs ! ” A fügefa pedig azonnal kiszáradt .
A tanítványok látták ezt , és csodálkozva kérdezték : „ Hogyan száradhatott ki ilyen gyorsan ez a fügefa ? ”
Jézus így felelt : „ Igazán mondom nektek : ha hisztek , és nem kételkedtek , ti is megtehetitek , amit én tettem ezzel a fával . Sőt , még többet is : ha például azt mondjátok ennek hegynek : » Kelj fel , és vesd magad a tengerbe ! « — akkor az is megtörténik .
Akármit kértek imádságotokban , ha hittel kéritek , meg is fogjátok kapni . ”
Jézus ezután bement a Templom területére . Miközben ott tanított , a főpapok és a nép vezetői odamentek hozzá . Megkérdezték : „ Miféle hatalommal teszed ezeket a dolgokat ? Ki adott neked erre felhatalmazást ? ”
Jézus visszakérdezett : „ Én is kérdezek tőletek valamit . Ha válaszoltok rá , akkor én is megmondom , hogy milyen hatalommal teszem mindezt .
Mondjátok meg nekem : Az , hogy János bemerítette az embereket , Istentől volt , vagy emberektől ? ” Azok így tanakodtak egymás közt : „ Ha azt válaszoljuk , hogy Istentől , akkor majd azt kérdezi : » Akkor miért nem hittetek neki ? «
Ha viszont azt mondjuk , hogy emberektől , akkor félnünk kell a nép haragjától , hiszen Jánost mindenki prófétának tartja . ”
Ezért azt válaszolták Jézusnak : „ Nem tudjuk , honnan származik János hatalma . ” Mire ő így felelt : „ Akkor én sem mondom meg nektek , hogy milyen hatalommal teszem ezeket a dolgokat . ”
Majd így folytatta : „ Mi a véleményetek erről ? Volt egyszer egy ember , és annak két fia . Az apa ezt mondta az első fiának : » Fiam , menj ki , és dolgozz ma a szőlőmben ! «
Az így válaszolt : » Nem akarok kimenni . « De később mégis meggondolta magát , és kiment .
Ezután az apa a másik fiától is ugyanazt kérte . Ő így válaszolt : » Igen , uram ! « — de nem ment ki .
Kettőjük közül melyik teljesítette az apja akaratát ? ” „ Az első — válaszolták a zsidó vezetők . ” Akkor Jézus ezt mondta nekik : „ Igazán mondom nektek , a vámszedők és a prostituáltak előbb be fognak menni a Menny Királyságába , mint ti !
Mert eljött hozzátok János , hogy megmutassa , hogyan kell helyesen élni , de ti nem hittetek neki . A vámszedők és a prostituáltak azonban hittek neki . Ti láttátok ezt , mégsem változtattátok meg a gondolkodásotokat , és mégsem hittetek Jánosnak ! ”
„ Most pedig hallgassatok meg egy másik történetet ! Volt egy gazda , aki szőlőt telepített . Bekerítette , elkészítette a szőlőprést , és őrtornyot épített a kertjébe . Majd az egészet bérbe adta gazdálkodóknak , és elutazott egy másik országba .
Amikor eljött a szüret ideje , elküldte szolgáit a bérlőkhöz , hogy hozzák el a termésből a neki járó részt .
De a bérlők megfogták a tulajdonos szolgáit , némelyiket megverték , másokat megöltek , megint másokat kővel halálra dobáltak .
Ezután a gazda még több szolgát küldött , de a bérlők ezekkel is ugyanúgy bántak .
Végül a gazda azt gondolta magában : » A fiamat biztosan meg fogják becsülni ! « Ezért végül a saját fiát küldte a bérlőkhöz .
De mikor azok meglátták a fiút , azt mondták egymásnak : » Nézzétek , ő a tulajdonos fia ! Ő a szőlőskert örököse ! Gyertek , öljük meg , és foglaljuk el az örökségét ! «
Ezért megfogták a fiút , kidobták a szőlőskertből , és ott megölték .
Mit gondoltok , mit tesz majd a tulajdonos ezekkel a bérlőkkel , ha megérkezik ? ”
A zsidó vezetők ezt válaszolták : „ Mivel kegyetlenek voltak , kegyetlenül elpusztítja őket , a szőlőt pedig olyan bérlőknek adja , akik szüret idején behozzák a neki járó termést . ”
Jézus ekkor azt kérdezte : „ Soha nem olvastátok ezt az Írásokban ? » Az a kő lett a sarokkő , amely az építőknek nem kellett . Ezt az ÚR tette , mi csak csodálkozunk . «
Igazán mondom nektek : Isten Királyságát el fogják venni tőletek . Olyan népnek adják , akik a Királysághoz méltó gyümölcsöket teremnek .
Aki ráesik erre a kőre , az mind összetörik , akire pedig ez a kő esik , azt szétzúzza . ”
Akkor a főpapok és a farizeusok megértették , hogy Jézus róluk mondta ezt a jelképes történetet .
Ezért szerették volna letartóztatni , de féltek az emberektől , mert Jézust mind prófétának tartották .
Jézus ezután egy másik jelképes történetet mondott .
„ A Menny Királysága hasonlít ehhez : egy király fiának közeledett az esküvője , ezért a király nagy lakodalmat készített , és erre sok vendéget hívott .
Amikor elérkezett az ideje , elküldte a szolgáit , hogy gyűjtsék össze a meghívottakat . De azok nem akartak eljönni .
Ekkor más szolgákat küldött , és ezt mondta nekik : » Azt üzenem a meghívottaknak , hogy már mindent elkészítettem . Levágattam ökreimet és hízott állataimat . Most tehát jöjjenek a fiam lakodalmára , mert már minden készen van ! «
A szolgák kimentek , de a meghívottak nem hallgattak rájuk , mert mindegyik valami mással volt elfoglalva . Az egyik kiment a szántóföldjére , a másik az üzletébe .
A többiek megfogták a király szolgáit , megverték , és meggyilkolták őket .
A király ekkor nagyon megharagudott , elküldte a katonáit , hogy öljék meg szolgái gyilkosait , és égessék fel a városukat .
Majd ezt mondta a szolgáinak : » A lakodalmi vacsora készen van , de a meghívottak nem voltak rá méltók .
Ezért menjetek ki az útkereszteződésekhez ! Hívjatok meg mindenkit , akit csak ott találtok . «
A szolgák ki is mentek az utakra , és mindenkit behívtak , akit csak találtak , jókat-rosszakat egyaránt . Így azután a vendégek megtöltötték a termet .
Amikor a király bejött , hogy megnézze a vendégeket , észrevett ott valakit , aki nem a lakodalomhoz illő ruhába volt öltözve .
» Barátom ! « — szólította meg a király . » Hogyan jöhettél ide lakodalomhoz illő ruha nélkül ? « Az meg csak hallgatott .
A király ekkor megparancsolta szolgáinak : » Kötözzétek meg kezét-lábát , és dobjátok ki a külső sötétségbe , ahol sírás és fogcsikorgatás lesz ! «
Mert sokan vannak , akiket meghívtak , de kevesen vannak a kiválasztottak . ”
Ekkor a farizeusok otthagyták Jézust . Maguk között arról tanácskoztak , hogyan tudnák őt ravasz kérdésekkel csapdába csalni , hogy a beszédével vétkezzen .
El is küldték hozzá néhány tanítványukat a Heródes-pártiakkal együtt . Azok ezt mondták Jézusnak : „ Mester , tudjuk , hogy becsületes vagy , és nem törődsz azzal , hogy mások mit gondolnak rólad . Tudjuk , hogy nem vagy személyválogató , és amit Isten útjáról tanítasz , az is igaz .
Mondd meg nekünk : helyesnek tartod-e , hogy adót fizessünk a császárnak , vagy nem ? ”
Jézus azonban átlátott rajtuk , és tudta , milyen gonosz szándék vezérli őket , ezért így válaszolt : „ Képmutatók ! Megpróbáltok csapdába csalni , hogy a szavaimmal vétkezzek ?
Mutassatok nekem egy pénzérmét , amellyel az adót fizetik ! ” Odanyújtottak neki egy ezüstpénzt .
„ Kinek a képmása és a neve van rajta ? ” — kérdezte tőlük Jézus .
„ A császáré ” — felelték azok . „ Akkor adjátok meg a császárnak , ami a császáré , és Istennek , ami Istené ! ” — mondta Jézus .
Ezen a válaszon nagyon meglepődtek , majd otthagyták Jézust , és elmentek .
Jézushoz még aznap szadduceusok is jöttek , akik azt mondják , hogy nincs feltámadás . Ezt kérdezték tőle :
„ Mester ! Mózes azt parancsolta : ha egy férfi úgy hal meg , hogy nincs gyereke , akkor a férfi testvére vegye feleségül az özvegyet . Így kell gondoskodnia arról , hogy meghalt testvérének mégis legyen utódja .
Volt közöttünk hét fiútestvér . Az első megnősült , de gyermektelenül meghalt , és a fivérére hagyta a feleségét .
Ugyanez történt a második fiúval , majd a harmadikkal is , egészen a hetedikig .
Legutoljára meghalt az asszony is .
A feltámadáskor a hét fivér közül kinek lesz a felesége ? Hiszen azelőtt már mindegyiknek felesége volt . ”
Jézus így felelt meg nekik : „ Tévedésben vagytok , mert nem ismeritek sem az Írásokat , sem Isten hatalmát .
Ugyanis a feltámadás után senki sem nősül meg , és senki sem megy férjhez , mert a feltámadottak olyanok lesznek , mint az angyalok a Mennyben .
Ami pedig a halottak feltámadását illeti , biztosan olvastátok , amit Isten maga mondott :
» Én vagyok Ábrahám Istene , Izsák Istene és Jákób Istene . « Márpedig Isten nem a halottak , ha nem az élők Istene . ”
Az emberek nagyon elcsodálkoztak ezen a tanításon .
A farizeusok meghallották , hogy Jézus olyan választ adott a szadduceusoknak , amelyre azok nem tudtak mit felelni . Ezért a farizeusok mindannyian összegyűltek Jézus körül .
Egyikük , aki törvénytanító volt , próbára akarta tenni Jézust , és megkérdezte tőle :
„ Mester , melyik a legfontosabb parancs a Törvényben ? ”
Ő így válaszolt : „ » Szeresd URat , Istenedet teljes szíveddel , egész lelkeddel és teljes értelmeddel ! «
Ez az első és legfontosabb parancs .
De a második is ugyanolyan fontos : » Úgy szeresd embertársadat , mint saját magadat ! «
Ez a két parancsolat az egész Törvény és a próféták írásainak alapja . ”
Amíg a farizeusok együtt voltak , Jézus is kérdezett tőlük valamit :
„ Mit gondoltok a Krisztusról ? Kinek a fia ? ” „ Dávid fia ” — felelték .
Jézus tovább kérdezett : „ Akkor hogy lehet az , hogy Dávid a Szent Szellem által mégis Urának hívja őt ? Ugyanis ezt mondta :
» Így szólt az ÚR az én Uramhoz : Ülj a jobb oldalamra , amíg ellenségeidet hatalmad alá kényszerítem ! «
Ha tehát Dávid Urának nevezi Krisztust , hogy lehet akkor Krisztus Dávid fia ? ”
Erre azonban egyik farizeus sem tudott válaszolni . Így attól a naptól kezdve már senki sem merte őt kérdésekkel próbára tenni .
Jézus ekkor az összegyűltekhez és a tanítványaihoz fordult :
„ A törvénytanítóknak és a farizeusoknak hatalmuk és tekintélyük van , hogy Mózes Törvényét magyarázzák és alkalmazzák .
Ezért fogadjátok meg , amit mondanak . De ne tegyétek , amit ők tesznek , és ne kövessétek az életük példáját ! Mert ők csak tanítják a Törvényt , de maguk nem követik , és nem engedelmeskednek annak !
Szigorú szabályokat állítanak föl , amelyeknek nehéz engedelmeskedni , és ráerőltetik az emberekre . Ugyanakkor ők maguk meg sem próbálják betartani ezeket .
Még jó dolgokat is csak azért tesznek , hogy az emberek jónak tartsák őket . Ezért hordanak nagyobb imadobozt . Ezért hosszabítják meg imaruhájukat is .
A vacsorákon és a zsinagógákban az előkelő helyeken szeretnek ülni .
Szeretik , ha a piactéren mindenki tisztelettel köszön nekik , és mesternek szólítja őket .
Ti azonban ne engedjétek , hogy mesternek szólítsanak benneteket , mert csak egy Mesteretek van , ti pedig mindnyájan testvérek vagytok !
» Atyának « se szólítsatok senkit a földön , mert egy Atyátok van a Mennyben !
Ne engedjétek azt sem , hogy » Mester « -nek szólítsanak benneteket , mert csak egy mesteretek van , a Krisztus !
Aki szolgál titeket , az lesz a legnagyobb közöttetek .
Aki különbnek tartja magát másoknál , azt megalázzák . Aki viszont megalázza magát , azt tisztelni fogják .
Jaj nektek , képmutató törvénytanítók és farizeusok , mert bezárjátok a Menny Királyságának kapuját az emberek előtt . Ti magatok nem mentek be rajta , de azokat sem engeditek be , akik szeretnének bemenni .
Jaj nektek , képmutató törvénytanítók és farizeusok ! Képesek vagytok keresztül-kasul utazni szárazon és vízen , hogy valakit áttérítsetek a júdaista vallásra . Ha pedig sikerül valakit áttéríteni , azt kétszer gonoszabbá teszitek magatoknál . Pedig már ti is olyan gonoszak vagytok , hogy a gyehennára kerültök !
Jaj nektek , törvénytanítók és farizeusok ! Ti vezetitek a népet , de magatok is vakok vagytok ! Azt mondjátok : » Ha valaki úgy ígér meg valamit , hogy a Templomra esküszik , annak nem kell megtartania az ígéretét . De ha valaki a Templomban lévő aranyra esküszik , akkor meg kell tartania ígéretét . «
Bolondok és vakok vagytok ! Hát mi nagyobb ? A Templom aranya , vagy maga a Templom , amely szentté teszi az aranyat ?
Ezt is mondjátok : » Ha valaki az oltárra hivatkozva ígér meg valamit , annak nem kell megtartania ígéretét . Aki viszont az oltáron elhelyezett áldozati ajándékra esküszik , annak meg kell tartania ígéretét . «
Vakok vagytok ! Hát mi nagyobb ? Az áldozati ajándék , vagy az oltár , amely szentté teszi az ajándékot ?
Aki az oltárra esküszik , az mind az oltárra , mind a rajta levő dolgokra esküszik .
Aki a Templomra esküszik , az a Templomra , és minden benne levő dologra is esküszik .
Aki a Mennyre esküszik , az Isten trónjára esküszik , és magára Istenre , aki a trónon ül .
Jaj nektek , képmutató törvénytanítók és farizeusok ! Mert mindenből tizedet adtok , még a mentából , kaporból és köményből is , de elhagyjátok a Törvény igazán fontos tanításait : az igazságosságot , könyörületet és a hűséget . Pedig elsősorban ezekkel kellene törődnötök , és közben azokat sem szabad elhanyagolnotok .
Vak vezetők vagytok ! Kiszűritek a szúnyogot a pohárból , de lenyelitek a tevét !
Jaj nektek , képmutató törvénytanítók és farizeusok ! Azt gondoljátok , hogy nagyon fontos a testet kívülről lemosni . Olyan ez , mintha a pohárnak és tányérnak csak a külsejét mosnátok meg . Belül pedig tele vagytok mindenféle kapzsisággal és önzéssel !
Vak farizeus ! Először tisztítsd meg a pohár belsejét , hogy azután a külseje is tiszta lehessen !
Jaj nektek , képmutató törvénytanítók és farizeusok ! Olyanok vagytok , mint a fehérre meszelt sírok , amelyek kívülről szépnek látszanak , belül azonban tele vannak a halottak csontjaival és mindenféle mocsokkal .
Ugyanígy ti is , csak kívülről , az emberek szemében látszotok igazságosnak , de belül tele vagytok képmutatással és gonoszsággal .
Jaj nektek , képmutató törvénytanítók és farizeusok ! Síremlékeket építetek a prófétáknak , és feldíszítitek az igazak sírját .
Ezt mondjátok : » Ha őseink idejében éltünk volna , mi nem vettünk volna részt a próféták megölésében . «
Ezzel azonban ti magatok is megerősítitek , hogy a próféták gyilkosainak fiai vagytok .
Akkor hát fejezzétek be , amit őseitek elkezdtek !
Mérges kígyók és viperák fiai vagytok ! Nem menekülhettek meg Isten ítéletétől ! Mindannyian a gyehennára fogtok kerülni !
Ezért tehát prófétákat , bölcseket és törvénytanítókat küldök majd hozzátok . Lesznek , akiket megöltök , másokat keresztre feszítetek , megint másokat zsinagógáitokban megkorbácsoltok , és városról városra üldözitek őket .
Így végül ti lesztek felelősek minden igaz ember haláláért , akiket a földön megöltek : az ártatlan Ábeltől kezdve egészen Barakiás fia , Zakariás haláláig , akit a Templom és az oltár között gyilkoltak meg .
Igazán mondom nektek : mindezekért a büntetés ezt a nemzedéket fogja sújtani . ”
„ Jeruzsálem , Jeruzsálem ! Megölöd a prófétákat , és megkövezed azokat , akiket Isten hozzád küld ! Hányszor akartam összegyűjteni a gyermekeidet , ahogyan a tyúk szárnyai alá gyűjti csibéit , de ti nem akartátok !
Bizony üressé és elhagyatottá lesz a házatok !
Igazán mondom nektek : mostantól fogva nem láttok engem , amíg ezt nem mondjátok : » Áldott , aki az ÚR nevében jön ! « ”
Jézus kijött a Templom területéről , és tovább akart menni . Ekkor odaléptek hozzá a tanítványai , hogy felhívják a figyelmét Templom épületeire .
Ő azonban ezt mondta : „ Jól nézzétek meg ezeket az épületeket ! Igazán mondom nektek : nem marad itt kő kövön ! Mindezt porig fogják rombolni . ”
Ezután felment az Olajfák hegyére , és ott leült . Amikor más nem volt velük , a tanítványai megkérdezték : „ Mondd el nekünk , mikor fog ez megtörténni ! Mi lesz a jele annak , hogy eljössz és a korszak végéhez ér ? ”
Jézus így válaszolt : „ Vigyázzatok , nehogy valaki félrevezessen titeket !
Mert sokan jönnek majd az én nevemben , akik azt mondják rólam , hogy én vagyok a Krisztus , és sok embert félrevezetnek .
Fogjátok hallani a háborúk zaját , és fogtok híreket hallani a távolban zajló háborúkról is , de ne rémüljetek meg ! Ezeknek meg kell történniük , mielőtt a vég valóban elérkezik .
Egyik nép a másik ellen , és egyik ország a másik ellen fog harcolni . Földrengések és éhínségek lesznek különböző helyeken .
De mindez még csak a » szülési fájdalmak « kezdetét jelzi .
Akkor majd átadnak titeket a hatóságoknak . Azok pedig megkínoznak , sőt meg is ölnek titeket . Minden nép gyűlölni fog titeket az én nevem miatt .
Akkor sokan elfordulnak a hittől , elárulják egymást , sőt , gyűlölni fogják egymást .
Akkor sok hamis próféta lép a nyilvánosság elé , akik sok embert félrevezetnek , hogy hazugságokban higgyenek .
Mivel a gonoszság megsokasodik és elterjed , sok hívő emberben kihűl az isteni szeretet .
Aki azonban mindvégig állhatatosan kitart , az megmenekül .
Isten Királyságának örömhírét az egész világon mindenhol és minden népnek hirdetni fogják . Ez bizonyíték lesz minden nem zsidó nép számára . Csak azután érkezik el a vég .
Dániel próféta beszélt arról az » utálatos dologról , amely pusztít « . Amikor látjátok , hogy ez a szent helyen áll — aki olvassa , értse meg ! — ,
akkor , akik Júdeában vannak , meneküljenek a hegyekbe !
Mindenki késedelem nélkül meneküljön el ! Ha valaki éppen a háztetőn van , azonnal meneküljön ! Be se menjen a házba , hogy magával vigyen valamit !
Aki a mezőn van , azonnal meneküljön , ne menjen vissza a házába , még a ruháiért se !
Jaj a gyermeket váró és szoptatós asszonyoknak azokban a napokban !
Imádkozzatok , hogy ez a menekülés ne télen vagy szombaton történjen !
Akkor olyan nehéz és keserves időszakot kell átélnetek , amilyen még nem volt a világ kezdete óta , és nem is lesz többé .
Ha Isten le nem rövidítené azt az időszakot , bizony senki sem élné túl . De választottai kedvéért megrövidíti azt az időt .
Ha akkor valaki azt mondja nektek : » Nézzétek , itt a Krisztus ! « , vagy : » Ott van ! « , ne higgyetek neki !
Mert hamis krisztusok és hamis próféták lépnek elő , akik nagy csodákat és jeleket tesznek , hogy félrevezessék , ha lehet , még a választottakat is .
Emlékezzetek rá , hogy én előre megmondtam ezeket !
Ha tehát valaki azt mondja nektek : » Krisztus a pusztában van ! « , ne menjetek ki oda ! Vagy ha ezt mondják : » Krisztus a belső szobában van ! « , azt se higgyétek el !
Mert amikor az Emberfia eljön , mindenki meg fogja látni őt ! Olyan lesz , mint a villámlás az égen , amely kelettől nyugatig mindenhol látható .
Ahol a keselyűk összegyűlnek , ott van a holttest .
Közvetlenül ezek után a nyomorúságos napok után : » Elsötétül a Nap , a Hold sem világít többé , lehullnak az égről a csillagok , még az égi hatalmak is meginognak . «
Akkor megjelenik az égen a jel , amely az Emberfia eljövetelét mutatja . Akkor a világon minden ember gyászolni és sírni fog . Meg fogják látni az Emberfiát , amint eljön az ég felhőin hatalommal és nagy dicsőséggel .
Hangos trombitaszóval elküldi angyalait , hogy összegyűjtsék választottait az egész földről , a négy égtáj felől , az ég egyik szélétől a másikig .
Értsétek meg , amire a fügefa tanít ! Amikor kizöldül az ága , és új leveleket hajt , tudjátok , hogy már közel a nyár .
Ehhez hasonlítanak azok a dolgok is , amelyekről beszéltem . Amikor majd látjátok , hogy mindezek megtörténnek , tudhatjátok , hogy ő már közel van , szinte az ajtó előtt !
Igazán mondom nektek , hogy ez a nemzet nem múlik el , amíg mindez meg nem történik !
Az ég és a föld elmúlik , de amit én mondok , az soha nem múlik el : mindig érvényes marad . ”
„ De azt a napot és órát senki sem ismeri . Sem az angyalok a mennyben , sem a Fiú nem tudja , hogy mikor lesz az , csak az Atya .
Amikor az Emberfia ismét eljön a földre , hasonló lesz a helyzet , mint Nóé idejében volt .
A Vízözön előtti napokban is ettek , ittak , megnősültek és férjhez mentek az emberek , egészen addig a napig , amikor Nóé bement a bárkába .
Fogalmuk sem volt arról , hogy mi következik . Nem vettek észre semmit , amíg a Vízözön el nem jött , és el nem söpörte őket . Ugyanígy lesz , abban az időben is , amikor az Emberfia eljön .
Akkor két férfi közül , akik a mezőn dolgoznak , az egyiket felviszik , a másik ott marad .
Hasonlóképpen két asszony közül , akik a kézimalommal őrölnek , az egyiket felviszik , a másik ott marad .
Ezért állandóan legyetek készen , mert nem tudjátok , melyik nap jön el Uratok .
Jegyezzétek meg , ha tudná a házigazda , hogy az éjszaka melyik órájában jön a tolvaj , akkor ébren maradna , és nem engedné , hogy betörjön a házába .
Ti is legyetek mindig készen ! Mert az Emberfia is akkor fog eljönni , amikor nem várjátok ! ”
„ Gondoljátok el ezt az esetet : egyik szolgáját ura megbízza , hogy viseljen gondot a többi szolgájára , és idejében adjon nekik enni . Miből látszik , hogy ez a szolga hűséges és okos ?
Abból , hogy mikor az ura megérkezik , a szolga éppen azt a munkát végzi , amit ura rábízott ! Milyen boldog az ilyen szolga !
Igazán mondom nektek : ura rá fogja bízni egész birtokának igazgatását !
De gondoljátok el , mit tesz egy gonosz szolga ilyen helyzetben ? Azt gondolja : » Uram még sokáig nem jön vissza ! «
Verni kezdi a szolgatársait , és részegesekkel eszik és iszik együtt .
Egy napon azonban ura hazaérkezik , amikor a gonosz szolga nem várja , és nem is gondol rá .
Akkor az úr kegyetlenül megbünteti őt , és oda küldi , ahová a képmutatók kerülnek . Ott lesz majd sírás és fogcsikorgatás ! ”
„ Azon a napon a Menny Királysága hasonló lesz ehhez : egyszer tíz szűz várta a vőlegényt , és kimentek elé . Mindegyiknek olajmécses volt a kezében .
Közülük öt ostoba volt , öt pedig okos .
Az ostobáknál csak a mécses volt , de nem vittek magukkal tartalék olajat .
Az okosaknál nemcsak a mécses volt , ha nem korsókban olajat is vittek .
A vőlegény azonban később jött , mint ahogyan várták , ezért mind a tízen elálmosodtak , sőt , el is aludtak .
Éjfélkor azonban felhangzott a kiáltás : » Itt jön a vőlegény ! Jöjjetek ki elé , és fogadjátok ! «
Ekkor mind a tízen azonnal felébredtek , és rendbe hozták a mécsesüket .
Az ostobák azt mondták az okosoknak : » Adjatok egy kis olajat , mert mécseseink mindjárt kialszanak ! «
De azok így válaszoltak : » Nem lehet , mert akkor nem lesz elég sem nekünk , sem nektek . Menjetek inkább az olajárusokhoz , és vegyetek tőlük ! «
Mialatt az ostobák elmentek olajat venni , megjött a vőlegény . Azok , akik felkészülten várták , bementek vele a lakodalomba , az ajtót pedig bezárták .
Később megérkeztek az ostobák is . Kiáltozni kezdtek : » Uram ! Uram ! Nyisd ki az ajtót ! «
De a vőlegény így felelt : » Igazán mondom nektek : Nem ismerlek titeket ! «
Legyetek hát mindig éberek , mert nem tudjátok melyik napon és melyik órában jön vissza az Emberfia ! ”
„ A Menny Királysága hasonló ehhez : egyszer egy ember külföldre akart utazni , és előtte összehívta a szolgáit , és egész birtokát gondjaikra bízta .
Egyiküknek öt talentumot adott , a másiknak kettőt , a harmadiknak pedig egyet , mindenkinek képességei szerint . Ezután elutazott .
Aki az öt zacskó ezüstpénzt kapta , azonnal üzleti vállalkozásba fektette , és újabb öt zacskó ezüstpénzt nyert vele .
Aki kettőt kapott , ugyanígy tett , és másik két zacskó ezüstpénzt szerzett .
Aki viszont egyet kapott , ásott egy gödröt , és oda rejtette az ura pénzét .
Hosszú idő elteltével hazatért a szolgák ura . Előhívta őket , hogy számoljanak el a rájuk bízott vagyonnal .
Aki öt talentumot kapott , összesen tizet hozott vissza . Ezt mondta : » Uram , öt talentumot bíztál rám , s ezzel öt másik talentumot szereztem ! «
Ura megdicsérte : » Jól van ! Hűséges és jó szolgám vagy ! Hűségesen gazdálkodtál ezzel a kevéssel ! Ezentúl sokkal többet bízok rád . Gyere , és örülj velem együtt ! «
Ezután következett az , aki két talentumot kapott . Ezt mondta : » Uram , két talentumot bíztál rám . Nézd , ezzel újabb két talentumot szereztem vele ! «
Ura megdicsérte : » Jól van ! Hűséges és jó szolgám vagy ! Hűségesen gazdálkodtál ezzel a kevéssel ! Ezentúl sokkal többet bízok rád . Gyere , és örülj velem együtt ! «
Ezután jött az , aki egy talentumot kapott . Ő így számolt be : » Uram , szigorú és kemény embernek ismerlek téged . Még azt is learatod , amit nem te vetettél . Onnan is begyűjtöd a termést , ahová nem szórtál magot .
Féltem tőled , ezért elástam a talentumot . Tessék , itt van , ami a tiéd ! «
Ekkor ura azt mondta neki : » Te gonosz és lusta szolga ! Azt gondoltad , hogy azt is learatom , amit nem én vetettem , és onnan is begyűjtöm a termést , ahová nem szórtam magot ? !
Akkor miért nem vitted a bankba a pénzemet , hogy kamatozzon ? Most a kamattal megnövelve kaptam volna vissza !
Vegyétek el tőle azt a talentumot , és adjátok oda annak , akinek tíz van ! «
Mert aki jól gazdálkodik azzal , amit kapott , arra még többet fognak bízni , és bőségben lesz . Aki viszont , nem használja , amit kapott , attól mindent el fognak venni .
Ezt a haszontalan szolgát pedig dobjátok ki a sötétségbe ! Ott lesz majd sírás és fogcsikorgatás ! ”
„ Az Emberfia vissza fog jönni nagy dicsőségben , és összes angyalaival együtt . Akkor majd leül dicsőséges trónjára ,
és minden nemzetet összegyűjtenek trónja elé . Ő pedig két csoportra választja a népeket , ahogy a pásztor elválasztja a juhokat a kecskéktől .
A juhokat a jobb , a kecskéket pedig a bal oldalára állítja .
Ezután a király így szól majd a jobb oldalán állókhoz : » Jöjjetek ! Atyám megáldott benneteket : ez a Királyság a tiétek ! Vegyétek birtokba , mert Isten a világ kezdete óta számotokra készítette !
Igen , tiétek , mert amikor éhes voltam , enni adtatok nekem . Amikor szomjas voltam , inni adtatok . Amikor idegen voltam , behívtatok a házatokba , és vendégül láttatok .
Amikor nem volt mibe öltöznöm , ruhát adtatok nekem . Amikor beteg voltam , gondoskodtatok rólam . Amikor börtönben voltam , meglátogattatok . «
Ekkor így felelnek majd az igazságszerető emberek : » Uram , nem láttuk , hogy te éhes lettél volna . Mikor adtunk neked enni ? Nem láttuk , hogy szomjas voltál . Mikor adtunk neked inni ?
Mikor történt az , hogy idegen voltál a városunkban , és mi szállást adtunk neked ? Nem láttunk téged ruha nélkül . Mikor adtunk neked ruhát ?
Nem láttunk téged a betegek között , sem a börtönben . Mikor látogattunk meg ? «
Akkor a király így válaszol majd : » Igazán mondom nektek : amikor megtettétek ezekkel a testvéreimmel , akár a legkisebbel is , akkor velem tettétek meg . «
Ezután a bal oldalán állókhoz fordul : » Menjetek előlem ! Átkozottak vagytok ! Menjetek az örök tűzbe , amely a Sátánnak és angyalainak van elkészítve !
Menjetek , mert éhes voltam , de nem adtatok enni ! Szomjas voltam , de nem adtatok inni .
Idegen voltam , de nem fogadtatok be a házatokba . Hiányzott a ruhám , de nem öltöztettetek fel . Beteg és fogoly voltam , de nem látogattatok meg . «
Ők is ugyanazt fogják tőle kérdezni : » Uram , mi nem láttunk téged éhesnek , szomjasnak vagy idegennek . Nem láttunk téged , mikor nem volt mibe öltöznöd . Nem láttunk betegen , vagy a börtönben . Mikor volt az , amikor nem segítettünk rajtad ? «
Akkor a király így válaszol nekik : » Igazán mondom nektek : amikor nem tettétek meg ezekkel a legkisebb testvéreimmel , akkor rajtam nem segítettetek ! «
Akkor ezek az örök büntetésre , az igazságszeretők pedig az örök életre fognak menni . ”
Miután Jézus elmondta mindezeket , a tanítványaihoz fordult :
„ Mint tudjátok , két nap múlva lesz a pászka ünnepe . Akkor az Emberfiát átadják ellenségeinek , és keresztre feszítik . ”
Ekkor a főpapok és a nép vezetői összegyűltek Kajafás főpap palotájának udvarában .
Azon tanácskoztak , hogy Jézust titokban letartóztassák , és kivégeztessék .
De ezt mondták : „ Ne az ünnep alatt történjen , nehogy zavargások törjenek ki a nép között ! ”
Jézus Betániában , a leprás Simon házában vendégeskedett .
Amikor Jézus helyet foglalt az asztalnál , odalépett hozzá egy asszony , aki alabástrom edényben drága illatszert hozott magával , és azt Jézus fejére öntötte .
Ezt látva a tanítványok bosszankodtak , és azt mondták : „ Mire jó ez a pazarlás ? !
Ezt a drága illatszert jó áron el lehetett volna adni , a pénzt meg a szegények között szétosztani ! ”
Jézus észrevette , miről beszélnek , és ezt kérdezte : „ Miért bántjátok ezt az asszonyt ? Hiszen nagyon jót tett velem !
Szegények mindig lesznek köztetek , de én nem leszek mindig veletek .
Amikor rám öntötte ezt az illatszert , azzal már a temetésre készítette elő a testemet .
Igazán mondom nektek : az egész világon , ahol csak hirdetni fogják az örömhírt , azt is elmondják majd , amit ez az asszony tett , és emlékezni fognak rá . ”
Ekkor Iskáriótes Júdás , az egyik a tizenkét tanítvány közül , elment a főpapokhoz .
Ezt kérdezte : „ Mennyit fizettek nekem , ha a kezetekbe adom Jézust ? ” Azok pedig harminc ezüstpénzt adtak neki .
Attól fogva kereste Júdás a megfelelő alkalmat , hogy kezükbe adja Jézust .
A kovásztalan kenyerek ünnepének első napján tanítványai azt kérdezték Jézustól : „ Hol készítsük el számodra a pászka-vacsorát ? ”
Ő így válaszolt : „ Menjetek a városba ahhoz a bizonyos emberhez . Ezt mondjátok neki : » A Mester üzeni : közel van már az időm . A te házadban tartom meg a pászka-vacsorát tanítványaimmal együtt . « ”
A tanítványok megtették , amit Jézus mondott nekik , és mindent előkészítettek .
Amikor beesteledett , Jézus asztalhoz telepedett tizenkét tanítványával .
Evés közben ezt mondta : „ Igazán mondom nektek : egyikőtök el fog árulni engem . ”
Ekkor ők nagyon elszomorodtak , és egyenként megkérdezték tőle : „ Ugye nem én vagyok az , Uram ? ! ”
Ő így válaszolt : „ Aki velem együtt mártja kezét a tálba , az árul el engem .
Az Emberfia elmegy , ahogy megírták róla az Írásban , de jaj annak , aki elárulja őt ! Jobb lett volna neki , ha meg sem született volna ! ”
Ekkor megszólalt Júdás , az áruló : „ Csak nem én rólam beszélsz , Mester ? ! ” „ De bizony , te vagy az ! ” — válaszolta neki Jézus .
Miközben ettek , Jézus kezébe vette a kenyeret , és hálát adott Istennek . Részekre törte a kenyeret , szétosztotta tanítványai között , miközben ezt mondta : „ Vegyetek belőle , és egyétek meg ! Ez az én testem ! ”
Ezután egy pohár bort vett a kezébe , hálát adott Istennek , majd odaadta a tanítványainak , és ezt mondta : „ Igyatok ebből mindnyájan ,
mert ez az én vérem , a szövetség vére , amely a bűnök megbocsátása végett sok emberért fog kiömleni .
Igazán mondom nektek : mostantól fogva nem iszom a szőlő gyümölcséből mindaddig a napig , amíg majd új bort iszom veletek együtt Atyám Királyságában . ”
Ezután együtt zsoltárokat énekeltek , majd kimentek az Olajfák hegyére .
Ott Jézus ezt mondta a tanítványainak : „ Ma éjjel mindnyájan elveszítitek a hiteteket bennem , és elhagytok . Mert ezt mondja az Írás is : » Megölöm a pásztort , és szétszóródnak a juhok . «
De miután meghaltam , fel fogok támadni , és elmegyek Galileába . Előttetek fogok odaérni . ”
Péter azt mondta : „ Ha mindenki más elhagy téged , én akkor sem hagylak el ! ”
Jézus így válaszolt : „ Igazán mondom neked : ma éjjel , még mielőtt a kakas kukorékol , háromszor le fogod tagadni , hogy ismersz engem . ”
Péter így fogadkozott : „ Ha veled együtt meg kell halnom , még akkor sem fogom letagadni , hogy ismerlek téged . ” A többi tanítvány is ugyanezt mondta .
Jézus ezután elment a tanítványaival egy olajfaligetbe , amelyet Gecsemánénak neveztek . „ Üljetek le itt , amíg én elmegyek imádkozni ! ” — mondta nekik .
Pétert és Zebedeus két fiát azonban magával vitte . Szomorú és nyugtalan lett .
Ezt mondta nekik : „ A lelkem olyan szomorú , hogy majdnem megöl ez a szomorúság . Maradjatok mellettem , de ne aludjatok el ! ”
Majd kissé előrement . Arccal a földre borult , és imádkozni kezdett : „ Atyám ! Ha lehetséges , ne kelljen kiinnom ezt a poharat ! De ne úgy legyen , ahogy én szeretném , ha nem , ahogy te akarod ! ”
Ezután visszament három tanítványához , de azok közben elaludtak . Azt mondta Péternek : „ Még egy órát sem tudtatok velem együtt ébren maradni ? !
Virrasszatok velem , és imádkozzatok , hogy legyen erőtök ellenállni a kísértésnek ! Mert a szellemetek azt akarja tenni , ami jó , de a testetek gyenge . ”
Ezután másodszor is elment imádkozni , és ezt mondta : „ Atyám , ha nem kerülhetem el ezt a poharat , és valóban ki kell innom , akkor legyen minden a te akaratod szerint ! ”
Amikor visszament hozzájuk , megint alva találta őket , mert nem tudták nyitva tartani a szemüket .
Így azután otthagyta őket , és újból elment . Harmadszor is ugyanazokkal a szavakkal imádkozott .
Ezután visszament a tanítványokhoz , és azt mondta : „ Még mindig alszotok és pihentek ? Látjátok , elérkezett az idő , amikor az Emberfiát a bűnösök kezébe adják .
Keljetek fel , és induljunk ! Nézzétek , már itt is van , aki elárul engem ! ”
Jézus még beszélt , amikor megérkezett Júdás , aki a tizenkét tanítvány közé tartozott . Nagy tömeg jött vele , akik kardokkal és botokkal voltak felfegyverezve . A főpapok és a nép vezetői küldték őket .
Júdás , aki át akarta adni Jézust az ellenségeinek , előre megbeszélte velük , honnan tudják meg , kit kell letartóztatniuk : „ Akit megcsókolok , ő az ! Őt fogjátok el ! ”
Akkor Júdás egyenesen Jézushoz ment . „ Köszöntelek , Mester ! ” — mondta , és üdvözlésképpen megcsókolta .
Jézus erre így felelt : „ Barátom , tedd meg , amiért jöttél ! ” Ekkor az emberek körülvették Jézust , megragadták , és letartóztatták .
Jézus kísérői közül az egyik a kardjához kapott , kirántotta , rávágott a főpap szolgájára és levágta a fülét .
Jézus azonban rászólt a támadóra : „ Tedd csak vissza kardodat a helyére ! Aki kardot ránt , kard által hal meg !
Nem tudod , hogy kérhetnék Atyámtól akár tizenkét sereg angyalt is ?
De akkor hogyan teljesednének be az Írások , amelyek szerint mindennek így kell történnie ? ”
Ezután pedig a tömeghez fordult : „ Kardokkal és botokkal jöttetek értem , hogy elfogjatok , mintha rabló lennék ? ! Minden nap ott ültem a Templom területén , tanítottam , és nem fogtatok el .
De azért történt minden így , hogy beteljesedjen , amit a próféták megírtak . ” Ezután minden tanítványa otthagyta őt , és futva menekült .
Akik Jézust elfogták , Kajafás főpap házához vitték . Ott gyűltek össze a törvénytanítók és a nép vezetői .
Péter pedig távolról követte Jézust egészen a főpap udvaráig . Bement , és leült az őrök közé , hogy lássa , mi fog történni .
A főpapok és a tanács többi tagjai valami ürügyet kerestek , hogy Jézust halálra ítélhessék . Olyanokat kerestek , akik hajlandók voltak Jézus ellen hamisan tanúskodni .
De nem találtak olyan okot , amely alapján halálra ítélhették volna , pedig sok hamis tanú jelentkezett . Végül előállt két férfi ,
akik azt mondták : „ Ez az ember azt mondta : » Le tudom rombolni Isten Templomát , és három nap alatt újra felépítem . « ”
A főpap ekkor fölállt , és azt kérdezte Jézustól : „ Miért nem felelsz arra , amivel ezek vádolnak ? ”
Jézus azonban továbbra is hallgatott . Ekkor a főpap így folytatta : „ Az élő Istenre kényszerítelek , hogy eskü alatt mondd meg az igazat : Te vagy-e a Krisztus , az Isten Fia ! ”
Jézus ezt felelte : „ Igen , úgy van , ahogy mondod ! Sőt , azt mondom nektek : majd meglátjátok az Emberfiát Isten jobb oldalán ülni , és meglátjátok , hogy eljön az ég felhőin . ”
A főpap ekkor megszaggatta a ruháját , és ezt mondta : „ Ez az ember Istent gyalázta ! Több tanúra nincs is szükségünk . Mindnyájan hallottátok , amit Isten ellen mondott .
Hogyan határoztok ? ” Azok ezt válaszolták : „ Bűnös , és meg kell halnia ! ”
Ezután Jézus arcába köptek , és ököllel ütötték .
Mások az arcába vágtak , és ezt mondták : „ Most prófétáld meg , Krisztus , hogy ki ütött téged ! ”
Péter ezalatt ott ült a főpap udvarán . Odament hozzá egy szolgálólány , és megszólította : „ Te is a galileai Jézussal voltál ! ”
De Péter ezt mindenki előtt letagadta . Ezt mondta : „ Nem tudom , miről beszélsz . ”
Ezután Péter kiment a kapuba , ahol meglátta őt egy másik szolgálólány , aki ezt mondta : „ Ez a férfi a názáreti Jézussal volt . ”
Péter ismét letagadta , sőt még esküvel is megerősítette : „ Nem is ismerem azt a férfit ! ”
Rövid idő múlva azok , akik ott álltak , ezt mondták Péternek : „ Te valóban közéjük tartozol , mert a kiejtésed erről árulkodik . ”
Péter ekkor átkozódni kezdett , és esküvel erősítette : „ Nem is ismerem azt a férfit ! ” Abban a pillanatban kukorékolt a kakas .
Ekkor Péternek eszébe jutott , amit Jézus korábban mondott neki : „ Mielőtt a kakas kukorékol , háromszor le fogod tagadni , hogy ismersz engem . ” Ezután kiment onnan , és keservesen sírni kezdett .
Amikor felvirradt a reggel , a főpapok és a nép vezetői határozatot hoztak , hogy Jézusnak meg kell halnia .
Ezért megkötözték , elvitték Pilátushoz , a római helytartóhoz , és átadták neki .
Amikor Júdás , aki elárulta Jézust , látta , hogy halálra ítélték őt , megbánta , amit tett . Visszavitte a harminc ezüstpénzt a főpapokhoz és az idős vezetőkhöz .
Ezt mondta : „ Bűnt követtem el , mert egy ártatlan embert adtam az ellenségei kezébe , hogy megöljék . ” Azok így feleltek : „ Mi közünk hozzá ? ! Ez a te dolgod . ”
Ekkor Júdás az ezüstpénzeket szétszórta a Templomban , majd elment , és felakasztotta magát .
A papok összeszedték a pénzt , és azt mondták : „ Törvényünk tiltja , hogy ezt a pénzt a Templom kincstárába tegyük , mert egy ember megölésének ára . ”
Elhatározták tehát , hogy megveszik belőle azt a területet , amelyet „ Fazekas- mezőnek ” neveztek , hogy oda temessék az idegeneket .
Ezért nevezik azt a mezőt mind a mai napig Vérmezőnek .
Jézust a római helytartó , Pilátus elé állították . Ő megkérdezte tőle : „ Te vagy a zsidók királya ? ” „ Igen . Ahogy mondod ” — felelte Jézus .
De amikor a főpapok és az idős vezetők vádolták , nem felelt semmit .
Pilátus megkérdezte : „ Nem hallod , mennyi mindennel vádolnak ? ”
Ő azonban nem válaszolt egyetlen vádra sem . Ezen Pilátus nagyon elcsodálkozott .
A pászka ünnepén a helytartó minden évben szabadon szokott engedni egy foglyot az emberek kívánsága szerint .
Akkor éppen volt ott a börtönben egy hírhedt bűnöző , akit Barabbásnak hívtak .
Pilátus megkérdezte az összegyűltektől : „ Egy foglyot szabadon engedek a kedvetekért . Kit akartok , hogy elengedjek : Barabbást , vagy Jézust , akit Krisztusnak hívnak ? ”
Tudta ugyanis , hogy féltékenységből adták át neki Jézust .
Miközben ez történt , Pilátus a bírói székében ült . Ekkor a felesége ezt az üzenetet küldte neki : „ Ne avatkozz ennek az embernek az ügyébe . Ártatlan . Ma éjjel róla álmodtam , és ez nagyon felkavart ! ”
A főpapok és az idős vezetők azonban rábeszélték az összegyűlt embereket , hogy Pilátustól Barabbás elengedését és Jézus kivégzését kérjék .
A helytartó ismét megkérdezte őket : „ A két fogoly közül melyiket engedjem szabadon ? ” „ Barabbást ! ” — válaszolták .
Pilátus ekkor ezt kérdezte : „ És mit tegyek Jézussal , akit Krisztusnak hívnak ? ” Mindannyian ezt kiáltották : „ Feszítsék keresztre ! ”
„ Miért ? Mi rosszat tett ? ” — kérdezte őket . Ők pedig még hangosabban kiáltották : „ Feszítsék keresztre ! ”
Pilátus látta , hogy semmit sem tud tenni , sőt ebből még lázadás is lehet . Ezért vizet hozatott , az emberek előtt megmosta a kezét , és kihirdette : „ Nem vagyok vétkes , sem felelős ennek az ártatlan embernek a haláláért . Ez a ti dolgotok ! ”
Erre mindenki ezt válaszolta : „ Mi és az utódaink vállaljuk a felelősséget a haláláért ! ” .
Akkor Pilátus a kérésükre szabadon engedte Barabbást , és megparancsolta , hogy Jézust korbácsolják meg . Azután átadta a katonáknak , hogy feszítsék keresztre , és így végezzék ki .
Ezután Pilátus katonái a helytartói palotába vitték Jézust . Ott az egész csapat köréje gyűlt .
Levetkőztették , és bíbor színű köpenyt adtak rá .
Tövises ágakból koszorút fontak , és azt nyomták a fejébe , jobb kezébe meg egy nádszálat adtak . Ezután csúfolkodva letérdeltek előtte , és így gúnyolták : „ Éljen a zsidók királya ! ”
Majd leköpdösték , azután kivették a kezéből a nádszálat , és a fejéhez verték .
Miután befejezték a gúnyolódást , levették róla a köpenyt , és ismét ráadták a saját ruháit . Majd elvezették , hogy keresztre feszítsék .
Miközben kifelé mentek a városból , találkoztak egy Simon nevű férfival , aki Ciréne városából származott . Arra kényszerítették , hogy ő vigye Jézus keresztfáját .
Kimentek a „ Golgota ” nevű helyre . Ez a szó azt jelenti : „ Koponya-hely ” .
Itt bort adtak Jézusnak , amelybe epét kevertek . Megkóstolta , de nem akarta meginni .
Ezután keresztre feszítették . A ruháit a katonák kisorsolták , és így osztották el maguk között .
Majd leültek , és őrizték .
Jézus feje fölé odatették az ellene szóló vádiratot : „ jézus a zsidók királya . ”
Ugyanakkor két bűnözőt is megfeszítettek : az egyik keresztje Jézus jobb oldalán , a másiké a bal oldalán állt .
Az arra járók szidalmazták és gúnyolták Jézust . Rázták a fejüket ,
és ezt mondták : „ Szóval , te vagy az , aki lerombolod a Templomot , és három nap alatt újra fölépíted ? ! Akkor most mentsd meg magad ! Ha tényleg Isten Fia vagy , akkor szállj le a keresztről ! ”
Hasonlóképpen gúnyolták a főpapok , a törvénytanítók és az idős vezetők is .
Azt mondták : „ Másokat megmentett , de magát mégsem tudja megmenteni ! Ha tényleg ő Izráel királya , akkor jöjjön le a keresztről ! Majd akkor hiszünk benne !
Istenben bízott , hát akkor mentse meg őt Isten maga , ha akarja ! Hiszen ő mondta : » Isten Fia vagyok « . ”
A vele együtt megfeszített bűnözők is ugyanígy gúnyolták .
Déli tizenkét órától délután háromig sötétség borította az egész földet .
Három óra körül Jézus hangosan felkiáltott : „ Éli , Éli , lamá sabaktáni ” Ez azt jelenti : „ Istenem , Istenem , miért hagytál el engem ? ”
Néhányan , akik ott álltak , hallották ezt , és azt mondták : „ Illést hívja ! ”
Egyikük gyorsan elfutott , és hozott egy szivacsot . Ecetbe mártotta , majd egy nádszálra tűzte , és felnyújtotta Jézusnak , hogy igyon belőle .
De a többiek azt mondták : „ Hagyd csak ! Nézzük , vajon eljön-e Illés , hogy megszabadítsa ! ”
Jézus ekkor ismét hangosan felkiáltott , és meghalt .
Abban a pillanatban a Templom belsejében a függöny felülről egészen az aljáig kettéhasadt . Rengett a föld , és a sziklák megrepedtek .
A sírok megnyíltak , és Isten emberei közül sokan , akik már korábban meghaltak , feltámadtak ,
és kijöttek a sírokból . Miután Jézus feltámadt a halálból , ezek bementek a szent városba , és sokan látták őket .
A százados és a katonák , akik Jézust őrizték , látták a földrengést és a többi eseményt . Nagyon megijedtek , és ezt mondták : „ Ő valóban Isten Fia volt ! ”
Asszonyok is álltak ott , és távolról figyelték , hogy mi történik . Ők voltak azok , akik Galileától fogva követték Jézust , és gondoskodtak róla .
Közöttük volt a magdalai Mária , azután egy másik Mária , Jakab és József anyja , meg Zebedeus fiainak , Jakabnak és Jánosnak anyja is .
Amikor beesteledett , eljött egy József nevű gazdag ember Arimátia városából , aki maga is Jézus tanítványa volt .
Pilátushoz ment , és elkérte tőle Jézus holttestét . Pilátus elrendelte , hogy adják oda neki .
Akkor József levette a hottestet , tiszta vászonlepedőbe csavarta ,
és elhelyezte a saját új sírkamrájába , amelyet sziklába vájtak . Ezután egy nagy követ hengerített a sírkamra bejáratához , majd elment .
A magdalai Mária és a másik Mária közben ott ültek a sírral szemben .
Másnap — az előkészület napja utáni napon — a főpapok és farizeusok mindannyian elmentek Pilátushoz .
Ezt mondták neki : „ Uram , emlékszünk , hogy ez a csaló még életében azt mondta : » a harmadik napon fel fogok támadni . «
Parancsold meg tehát , hogy gondosan őrizzék a sírt három napig ! Különben még a tanítványai odamehetnek , ellopják a testet , és azt mondják a népnek , hogy feltámadt a halálból . Ez az utóbbi csalás még rosszabb lenne , mint az előző volt ! ”
Pilátus azt felelte : „ Rendben van , őriztessétek a sírt a saját őrségetekkel , ahogy csak akarjátok ! ”
Azok el is mentek , lepecsételték a sír bejáratát elzáró követ , és őrséget állítottak mellé .
A szombat utáni nap volt a hét első napja . Ennek a hajnalán a magdalai Mária és a másik Mária elmentek , hogy megnézzék a sírt .
Ekkor erős földrengés támadt , mert az Úr angyala leszállt az Mennyből , elhengerítette a követ a sír bejárata elől , és ráült .
Az angyal úgy fénylett , mint a villámlás , és a ruhája hófehér volt .
Akik a sírt őrizték , annyira megijedtek tőle , hogy reszkettek a félelemtől , és olyanok lettek , mint a halottak .
Az angyal megszólította az asszonyokat : „ Ne féljetek ! Tudom , hogy Jézust keresitek , akit keresztre feszítettek .
De nincs itt , mert feltámadt a halálból , ahogy ezt előre megmondta . Gyertek csak , nézzétek meg a helyet , ahol feküdt !
Azután siessetek a tanítványaihoz , és mondjátok meg nekik : » Jézus feltámadt a halálból ! Most Galileába megy , de előbb fog odaérni , mint ti . Ott majd meg fogjátok látni . « Ezt az üzenetet hoztam nektek . ”
Az asszonyok gyorsan elindultak . Bár féltek , mégis nagyon örültek . Futottak , hogy elmondják mindezt a tanítványoknak .
Út közben hirtelen maga Jézus állt meg előttük , és megszólította őket : „ Köszöntelek benneteket ! ” Az asszonyok odamentek hozzá , leborultak előtte , átkarolták a lábát , és imádták őt .
Jézus akkor ezt mondta : „ Ne féljetek ! Menjetek , mondjátok meg a testvéreimnek , hogy menjenek Galileába ! Ott majd meglátnak engem . ”
Az asszonyok még úton voltak , amikor az őrség néhány tagja bement a városba . Elmondták a főpapoknak , hogy mi történt .
Azok összegyűltek az idős vezetőkkel , és határozatot hoztak . A katonáknak sok pénzt adtak , hogy ne mondják el az igazat senkinek .
„ Mondjátok mindenkinek azt , hogy éjjel elaludtatok az őrségben . Közben a tanítványai eljöttek , és ellopták a holttestét .
Ha ezt a helytartó megtudja , mi majd megnyugtatjuk őt , és kimentünk benneteket a bajból ” — mondták az őröknek .
Az őrök elfogadták a pénzt , és úgy tettek , ahogy parancsolták nekik . Így azután ez a híresztelés terjedt el a zsidók között mind a mai napig .
A tizenegy tanítvány elment Galileába , arra a hegyre , ahová Jézus mondta nekik .
Amint meglátták Jézust , leborultak előtte és imádták őt . Bár néhányan voltak olyanok is , akik kételkedtek .
Jézus egészen közel jött hozzájuk , és ezt mondta : „ Atyám minden hatalmat nekem adott a Mennyben és a Földön .
Ezért menjetek el , és minden embert , minden nemzetben tegyetek az én tanítványommá ! Merítsétek be őket az Atya , a Fiú és a Szent Szellem nevében !
Tanítsátok őket , hogy engedelmeskedjenek mindannak , amit én parancsoltam nektek ! Biztosak lehettek benne , hogy állandóan veletek leszek . Igen , veletek maradok minden nap a korszak végéig ! ”
Ez a kezdete az örömhírnek , amely Jézus Krisztusról , Isten Fiáról szól .
Így van ez megírva Ézsaiás próféta könyvében : „ Elküldöm előtted hírnökömet , aki majd utat készít számodra . ”
„ Valaki kiált a pusztában : » Építsetek utat az Úrnak , készítsetek számára egyenes utat ! « ”
Bemerítő János megjelent a pusztában , és bemerítette az embereket . Hirdette nekik , hogy változtassák meg a gondolkodásukat és az életüket , merítkezzenek be , Isten pedig megbocsátja bűneiket .
Júdea tartományából és Jeruzsálemből az egész nép kiment Jánoshoz . Megvallották bűneiket , ő pedig bemerítette őket a Jordán folyóba .
János teveszőrből készült ruhát és a derekán bőrövet viselt . Sáskát és vadmézet evett .
Mindenkinek hirdette : „ Majd jön valaki , aki sokkal hatalmasabb nálam . Én még arra sem vagyok méltó , hogy lehajoljak , és a saruját levegyem a lábáról .
Én csak vízbe merítelek be , ő azonban Szent Szellembe fog bemeríteni titeket . ”
Abban az időben történt , hogy Jézus Galilea tartományból , Názáret városából Jánoshoz jött . János pedig bemerítette őt a Jordán folyóba .
Amint Jézus feljött a vízből , látta , hogy megnyílik a Menny , és a Szent Szellem galamb formájában leszáll rá .
Akkor egy hang hallatszott a Mennyből : „ Te vagy a Fiam , szeretlek téged , és gyönyörködöm benned . ”
Ezután azonnal kivitte őt a Szent Szellem a pusztába .
Negyven napig volt azon a helyen , és ezalatt a Sátán többször próbára tette . Angyalok gondoskodtak Jézusról , és vadállatok voltak körülötte .
Miután Jánost börtönbe zárták , Jézus elment Galileába . Isten örömhírét hirdette :
„ Eljött az idő , Isten Királysága megérkezett ! Változtassátok meg a gondolkodásotokat és életeteket , és higgyetek az örömhírben ! ”
Amikor a Galileai-tó partján járt , meglátta Simont és annak testvérét , Andrást , akik halászok voltak . Éppen kivetették a hálójukat a tóba ,
amikor Jézus megszólította őket : „ Jöjjetek utánam , és én másféle halásszá teszlek titeket ! Halak helyett embereket fogtok összegyűjteni . ”
Ekkor azok otthagyták hálóikat , csatlakoztak Jézushoz , és követték őt .
Miután kissé továbbment , meglátta Jakabot és Jánost , Zebedeus két fiát . Ők éppen a hálóikat javítgatták a halászbárkában .
Jézus azonnal hívta őket is . Ekkor a fiúk otthagyták apjukat , Zebedeust , a bárkában levő munkásokkal együtt , csatlakoztak Jézushoz , és követték őt .
Ezután Kapernaum városába mentek . A következő szombaton Jézus elment a zsinagógába , és tanította az embereket .
Mindenki csodálkozott azon , amit mondott , mert úgy tanított , mint akinek hatalma van , nem úgy , ahogy a törvénytanítók szoktak .
Volt ott egy ember , akiben gonosz szellem lakott . Ez kiabálni kezdett :
„ Mi közünk hozzád , Názáreti Jézus ? ! Azért jöttél , hogy elpusztíts minket ? Tudom , ki vagy te : Isten Szentje ! ”
Jézus ekkor ráparancsolt a gonosz szellemre : „ Hallgass el , és menj ki belőle ! ”
A gonosz szellem megrázta a férfit , majd hangos kiáltással kiment belőle .
Ezen mindenki elcsodálkozott , és egymástól kérdezgették : „ Mi lehet ez ? Micsoda új tanítás ! Hatalommal parancsol még a gonosz szellemeknek is , azok pedig engedelmeskednek neki ! ”
Jézus tetteinek gyorsan elterjedt a híre Galilea egész vidékén .
Jézus és a tanítványai ezután azonnal kijöttek a zsinagógából . Jakabbal és Jánossal együtt Simon és András házához mentek .
Simon anyósa éppen nagyon beteg volt : lázasan feküdt . Azonnal szóltak Jézusnak ,
aki odalépett az asszonyhoz , megfogta a kezét , és lábra állította . Az asszonynak elmúlt a láza , felkelt , és vendégül látta őket .
Naplemente után , mikor már beesteledett , sok beteget vittek Jézushoz , és olyanokat is , akikben gonosz szellemek laktak .
Az egész város összegyűlt a ház ajtaja előtt .
Jézus meggyógyított sok beteget , akik különféle betegségekben szenvedtek . Kiűzte a gonosz szellemeket is , de nem engedte őket beszélni , mert felismerték őt .
Jézus nagyon korán felkelt , amikor még sötét volt , kiment egy lakatlan helyre , és ott imádkozott .
Simon és a társai később utána mentek , hogy megkeressék .
Amikor rátaláltak , ezt mondták neki : „ Mindenki téged keres ! ”
De Jézus ezt válaszolta : „ Menjünk tovább a szomszédos falvakba , hogy ott is hirdessem az örömhírt , hiszen ezért jöttem . ”
El is ment , és bejárta egész Galileát . Hirdette Isten üzenetét a zsinagógákban , és a gonosz szellemeket kiűzte az emberekből .
Odament hozzá egy leprás , letérdelt előtte , és így kérte : „ Ha akarod , meg tudsz gyógyítani ! ”
Jézus megsajnálta , kinyújtotta a kezét , megérintette , és így válaszolt : „ Igen , akarom ! Gyógyulj meg ! ”
Ekkor a betegről azonnal eltűnt a lepra , és teljesen egészséges lett .
Jézus szigorúan figyelmeztette , mielőtt elküldte .
Ezt mondta neki : „ Vigyázz , senkinek se beszélj erről ! Menj , és mutasd meg magad a papnak ! Azután mutasd be az áldozatot a gyógyulásodért , ahogy Mózes megparancsolta ! Ez lesz a bizonyíték mindenki számára , hogy meggyógyultál . ”
Az ember elment , de mégis mindenfelé elhíresztelte , hogy mi történt vele . Emiatt Jézus nem mehetett többé a városba , ha látták őt . Inkább elhagyatott helyeken tartózkodott , és az embereknek kellett mindenfelől hozzá jönniük .
Néhány nappal később Jézus visszatért Kapernaumba . Hamar elterjedt a híre , hogy otthon van .
Olyan sokan gyűltek össze annál a háznál , ahol volt , hogy már az ajtó előtt sem fértek el . Éppen Isten üzenetéről beszélt , amikor
négy férfi érkezett , akik egy megbénult beteget hoztak .
A nagy tömeg miatt nem tudtak Jézus közelébe férkőzni . Ezért megbontották a háztetőt , és nyílást vágtak rajta Jézus fölött . Ezután leengedték a hordágyat .
Jézus látta a hitüket , és megszólította a beteget : „ Fiam , bűneid meg vannak bocsátva . ”
Volt ott néhány törvénytanító is , akik ezt gondolták :
„ Hogyan mondhat ilyet ? ! Ezzel Istent sérti meg ! Hiszen a bűnöket egyedül Isten bocsáthatja meg ! ”
Jézus a szellemével azonnal átlátta , hogy ezt gondolják . Ezért megkérdezte tőlük : „ Miért gondoljátok ezt ?
Melyik könnyebb , ha azt mondom a bénának : bűneid meg vannak bocsátva ! — vagy azt : kelj fel , fogd a hordágyadat és menj el ! ?
Győződjetek meg róla : az Emberfia felhatalmazt kapott , hogy itt a földön megbocsássa a bűnöket ! ” Ekkor a bénához fordult :
„ Kelj fel , fogd a hordágyadat , és menj haza ! ”
A férfi felkelt , azonnal felvette a hordágyat , és mindenki szeme láttára elment . Mindnyájan elcsodálkoztak , dicsőítették Istent , és ezt mondták : „ Ilyet még sohasem láttunk ! ”
Jézus ezután ismét kiment a tó partjára . Rengeteg ember ment utána . Köré gyülekeztek , és ő tanította őket .
Amikor onnan továbbment , meglátta Lévit , Alfeus fiát , aki a vámszedő helyen ült . „ Kövess engem ! ” — mondta neki . Lévi ekkor felállt , és csatlakozott Jézushoz .
Később Lévi vendégül látta Jézust és a tanítványait a házában . Együtt vacsoráztak sok más vendéggel : vámszedőkkel és mindenféle bűnös emberrel , mert sokan követték Jézust .
A farizeusok közül néhány törvénytanító látta , hogy Jézus együtt vacsorázik a bűnösökkel és vámszedőkkel . Megkérdezték a tanítványokat : „ Hogy lehet az , hogy Jézus a vámszedőkkel és mindenféle bűnösökkel együtt eszik ! ? ”
Jézus meghallotta , és ő válaszolt az törvénytanítóknak : „ Nem az egészségeseknek van szükségük orvosra , hanem a betegeknek . Nem azért jöttem , hogy az igazakat , hanem hogy a bűnösöket hívjam . ”
János tanítványai és a farizeusok rendszeresen szoktak böjtölni . Közülük néhányan eljöttek Jézushoz , és ezt kérdezték : „ János tanítványai és a farizeusok tanítványai is böjtölnek . A te tanítványaid miért nem ? ”
Ő ezt válaszolta : „ Amikor lakodalom van , a vőlegény barátai nem gyászolnak , hanem örülnek . Nem böjtölhetnek , amíg a vőlegény velük van .
De eljön az idő , amikor elviszik tőlük a vőlegényt . Akkor majd böjtölni fognak . ”
„ Senki sem varr régi ruhára új szövetből foltot , mert az csak tovább szakítaná a régit . Az új elválik a régitől , és még nagyobb lesz a szakadás !
Senki sem tölt új bort régi bortömlőkbe , 8 mert az új bor szétszakítja és tönkreteszi a tömlőket , meg a bor is kiömlik . Az új bort mindig új tömlőkbe kell tölteni . ”
Egyszer Jézus és tanítványai egy gabonaföldön mentek keresztül . Éppen szombat volt . A tanítványok útközben letéptek néhány kalászt .
Emiatt a farizeusok kérdőre vonták Jézust : „ Nézd csak , mit csinálnak a tanítványaid ! Miért tesznek a olyat , amit a Törvény szerint szombaton nem szabad ? ! ”
Jézus ezt válaszolta : „ Sohasem olvastátok , hogy mit tett Dávid , amikor ő és a vele levők megéheztek , és nem volt mit enniük ?
Ez akkor történt , amikor Abjátár volt a főpap . Bementek Isten házába , és Dávid evett az Istennek felajánlott kenyerekből , amelyekből a Törvény szerint csak a papoknak volt szabad enniük , és azoknak is adott , akik vele voltak ! ”
Végül ezt mondta : „ A szombat ünnepe van az emberért , és nem az ember a szombatért .
Tehát az Emberfia úr a szombat ünnepe fölött is . ”
Ezután történt , hogy Jézus ismét elment a zsinagógába . Volt ott egy férfi , akinek a karja megbénult .
Mivel szombat volt , az emberek gyanakodva lesték Jézust , hogy meggyógyítja-e a bénát , mert mindenáron valami ürügyet kerestek , hogy vádolhassák Jézust .
Ő odafordult a béna kezű férfihoz : „ Állj ide a középre ! ”
Majd megkérdezte a többieket : „ A Törvény szerint szabad-e szombaton jót , vagy rosszat tenni , életet menteni , vagy megölni valakit ? ” De senki nem szólt egy szót sem .
Jézus haragosan körülnézett rajtuk , és elszomorodott a szívük keménysége miatt . Majd a férfi felé fordult : „ Nyújtsd ki a karodat ! ” — mondta neki . Az pedig kinyújtotta a karját , és azonnal meggyógyult .
A farizeusok ekkor kimentek a zsinagógából , és a Heródes-pártiakkal arról kezdtek tanácskozni , hogyan öljék meg Jézust .
Jézus ezután visszavonult tanítványaival a Galileai-tó mellé . Rengetegen mentek utána , akik Galileából , Júdeából ,
Jeruzsálemből , Idumeából , a Jordán folyón túli területekről , és Tírusz és Szidón vidékéről jöttek . Ez a sokaság azért kereste Jézust , mert hallották , hogy milyen hatalmas dolgokat tett .
Mivel nagyon sok ember gyűlt össze , Jézus szólt a tanítványainak , hogy készítsenek elő a számára egy kisebb csónakot , hogy ne tolongjanak körülötte , és ne szorongassák .
Nagyon sok embert meggyógyított , ezért akiknek valamilyen betegsége volt , mind igyekeztek a közelébe tolakodni , hogy megérinthessék .
Voltak közöttük olyanok is , akikben gonosz szellemek laktak . Amikor ezek meglátták Jézust , leborultak előtte , és azt kiabálták : „ Te vagy az Isten Fia ! ”
Jézus azonban szigorúan rájuk parancsolt , hogy senkinek se árulják el , hogy ő kicsoda .
Jézus ezután fölment egy hegyre , és magához hívta azokat , akiket akart , és ezek oda is mentek hozzá .
Közülük tizenkettőt választott ki , hogy állandóan vele legyenek , és hogy kiküldje őket Isten üzenetét hirdetni ,
és hogy hatalmuk és erejük legyen a betegek gyógyítására és a gonosz szellemek kiűzésére .
Ezt a tizenkét férfit választotta ki : Simont , akinek a Péter nevet adta .
Jakabot és Jánost , Zebedeus két fiát , akiknek a „ Boanerges ” nevet adta , amely azt jelenti : „ mennydörgés fiai ” .
Andrást , Fülöpöt és Bertalant , Mátét , Tamást és Jakabot , Alfeus fiát , Taddeust , meg Simont , a zélótát ,
és Iskáriótes Júdást , aki később elárulta őt .
Ezután Jézus hazatért . Ismét olyan nagy tömeg gyűlt össze , hogy még enni sem tudtak , sem ő , sem a tanítványai .
Amikor Jézus családtagjai ezt megtudták , érte mentek , hogy megfogják és elvigyék onnan . Az emberek ugyanis azt mondták róla , hogy megbolondult .
A Jeruzsálemből érkezett törvénytanítók is azt mondták : „ Belzebub van benne ! A gonosz szellemek fejedelmének segítségével űzi ki a gonosz szellemeket ! ”
Jézus ekkor magához hívta a törvénytanítókat , és jelképes történetek segítségével magyarázta nekik : „ Ugyan hogy űzheti ki Sátán a Sátánt ?
Ha egy királyság egyik része a másik ellen támad , az egész elpusztul .
Elpusztul az a család is , amelyben belső harcok dúlnak .
Ha tehát a Sátán önmaga ellen fordul , és a saját szolgái ellen harcol , akkor a királysága nem állhat fenn tovább , hanem vége van .
Gondoljátok meg , ha valaki be akar törni egy erős ember házába , hogy elrabolja a vagyonát , akkor előbb meg kell kötöznie azt az erős embert . Csak azután foszthatja ki a házát .
Igazán mondom nektek : az emberek mindenféle bűnös tettükre és Istent gyalázó beszédükre kaphatnak bűnbocsánatot .
De van egy kivétel : aki a Szent Szellemet gyalázza , az soha nem nyer bűnbocsánatot . Az ilyen ember örökre bűnös marad . ”
Ezt azért mondta , mert a törvénytanítók azzal vádolták : „ Gonosz szellem van benne ! ”
Jézus anyja és a testvérei odaértek a házhoz , és megálltak odakint . Beküldtek valakit , hogy hívja ki Jézust hozzájuk .
A körülötte ülő emberek mondták neki : „ Édesanyád , fiú- és leánytestvéreid odakinn várnak , és látni akarnak téged . ”
Jézus ezt felelte : „ Tudjátok , hogy valójában ki az én anyám , és kik a testvéreim ? ”
Végignézett a körülötte ülőkön , és rájuk mutatott : „ Itt vannak a testvéreim és az édesanyám !
Mert azok a fiútestvéreim , leánytestvéreim és anyám , akik megteszik , amit Atyám akar ! ”
Jézus ezután ismét a tó partján tanított . Mivel nagyon sok ember gyűlt össze körülötte , beszállt egy halászbárkába , ott leült , az emberek pedig a parton álltak .
Jelképes történetek segítségével tanította az embereket sok igazságra . Ezt mondta :
„ Figyeljetek rám ! Egyszer egy földműves kiment a szántóföldjére vetni .
Ahogyan szórta a vetőmagot , néhány mag a keményre taposott ösvényre esett . Az odarepülő madarak ezeket mind megették .
Voltak olyan magok is , amelyek köves talajra hullottak , ahol sekély volt a termőföld . Ezek gyorsan kihajtottak , mert nem voltak mélyen a földben .
Amikor felkelt a nap , megperzselte a növényeket , és mivel nem volt mélyen a gyökerük , teljesen elszáradtak .
Más magok tüskés gyomok közé hullottak . Felnőve a gyomok elnyomták a jó növényeket , így azok is elpusztultak , és nem hoztak termést .
A magok egy része azonban jó földbe esett , felnőtt és termést hozott . Az egyik harmincszor , a másik hatvanszor , ismét másik százszor annyit termett , mint amennyit a gazda vetett . ”
Ezután pedig ezt mondta : „ Akinek van füle , hallja és értse meg , amit mondok ! ”
Amikor a tömeg elment , a tizenkét apostol és a többi tanítvány megkérdezte Jézust a jelképes történetekkel kapcsolatban .
Így válaszolt nekik : „ Ti megérthetitek az Isten Királyságának titkos igazságait . De másoknak mindent csak jelképes történetekben mondok el , hogy
» nézzenek , de ne lássák , hallják , de ne értsék meg , hogy ne forduljanak Istenhez , és bűneikre ne nyerjenek bocsánatot ! « ”
Azután ezt kérdezte : „ Nem értitek ezt a történetet ? Akkor hogyan fogjátok megérteni a többit ? !
A földműves olyan emberhez hasonlít , aki Isten üzenetét veti .
Az ösvényre hullott magok esete azokra az emberekre hasonlít , akik meghallják ugyan Isten üzenetét , de a Sátán azonnal kilopja belőlük .
A köves földbe vetett magok esete azokra hasonlít , akik hallják Isten üzenetét , és nagy örömmel azonnal be is fogadják .
De az nem hatol mélyen beléjük , vagyis a mag nem tud erősen a földbe gyökerezni . Ezért csak rövid ideig él bennük . Amikor baj és üldözés éri őket Isten üzenete miatt , hamar elfogy a hitük .
A tüskés gyomok közé hullott magok esete megint másféle embereket jelképez . Ezek meghallják és befogadják ugyan Isten üzenetét , vagyis a magot .
De az mégsem nő fel , és nem hoz termést , mert az élet gondjai , a gazdagság csábítása , vagy más dolgok utáni szenvedélyes vágyakozás elfojtja bennük Isten üzenetét .
A jó földbe vetett magok esete azokat jelképezi , akik Isten üzenetét hallják és befogadják , az felnő bennük , és termést is hoz : az egyik harmincszorost , a másik hatvanszorost , a harmadik százszorost . ”
Ezután megkérdezte őket : „ Azért gyújtják meg az olajmécsest , hogy egy kosár , vagy az ágy alá tegyék ? Nem ! A mécsest a mécstartóra kell helyezni !
Mert minden rejtett dolog nyilvánosságra fog kerülni , és minden titok kitudódik .
Akinek van füle , hallja és értse meg , amit mondok ! ”
Ezt is mondta nekik : „ Gondoljátok át alaposan , amit hallotok ! Amilyen mértékkel mértek , ugyanazzal fognak nektek is mérni . Sőt , még ráadást is kaptok .
Akinek ugyanis már van , az később még többet fog kapni . Akinek viszont nincs , attól még azt is elveszik , amije van . ”
Ezt is mondta : „ Isten Királysága hasonlít ehhez : a földműves kimegy a földjére gabonát vetni .
A mag kicsírázik és kihajt , a növény pedig éjjel-nappal növekszik , akár alszik a gazda , akár ébren van . A gazda maga sem tudja , hogyan növekszik a vetés .
Igen , a növények minden segítség nélkül maguktól nőnek : először szárat növesztenek , azután kalászt hoznak , végül szemeket nevelnek a kalászban .
Amikor a szemek beérnek , a gazda azonnal learatja a gabonát , mert elérkezett az aratás ideje . ”
Jézus ezt mondta : „ Mihez hasonlítsam Isten Királyságát ? Milyen jelképes történettel magyarázzam ?
Isten Királysága olyan , mint egy mustármag . Amikor elvetik , ez a mag minden más magnál kisebb ,
de mikor felnő , minden kerti növénynél nagyobb lesz . Olyan nagy ágakat növeszt , hogy az égi madarak is fészket rakhatnak az árnyékában . ”
Még sok ehhez hasonló történettel tanította az embereknek Isten üzenetét . Annyit mondott nekik , amennyit meg tudtak érteni .
Mindig jelképes történeteket használt , ha tanította őket , de mikor egyedül maradt a tanítványaival , nekik mindent meg is magyarázott .
Ugyanazon a napon estefelé ezt mondta a tanítványainak : „ Menjünk át a tó túlsó partjára ! ”
Otthagyták tehát az embereket , és elindultak azzal a bárkával , amelyben Jézus addig tanított . Más bárkák is követték őt .
Hirtelen erős szélvihar csapott le a tóra . A nagy hullámok átcsaptak a bárka oldalán , hogy az már kezdett megtelni .
Eközben Jézus a bárka hátsó részén aludt egy párnán . A tanítványok így keltették fel : „ Mester , nem törődsz vele , hogy elsüllyedünk ? ! ”
Ekkor Jézus felkelt , ráparancsolt a szélre és a vízre : „ Csend legyen ! Hallgass el ! ” Ekkor elállt a szél , és nagy csend lett .
Majd azt mondta nekik : „ Miért féltek ? Hogy lehet az , hogy nincs hitetek ? ! ”
A tanítványokat nagy félelem fogta el , és ezt kérdezgették egymástól : „ Ki lehet ez , hogy még a szél és a víz is engedelmeskedik neki ? ”
Átértek a tó túlsó partjára , Gadara vidékére .
Amikor Jézus kilépett a bárkából , a sírok közül hirtelen odament hozzá egy férfi , akiben gonosz szellem lakott .
Ez az ember a sírok között lakott , és senki nem tudta megkötözni , még láncokkal sem .
Már sokszor megbilincselték és leláncolták , ő azonban elszakította a láncokat , és széttörte a bilincseket . Senki sem tudta őt megfékezni .
Éjjel-nappal kóborolt a sírok között és a hegyekben , ordítozott és kövekkel vagdosta magát .
Már messziről észrevette Jézust , odaszaladt hozzá , és leborult előtte .
Ekkor Jézus megkérdezte : „ Mi a neved ? ” Az így válaszolt : „ Légió , mert sokan vagyunk . ”
Majd könyörgött Jézusnak , hogy ne küldje el őket arról a vidékről .
A közelben , a hegyoldalon nagy sereg disznó legelt .
A gonosz szellemek így könyörögtek : „ Küldj minket a disznókba , hadd menjünk beléjük ! ”
Jézus megengedte nekik . Így a gonosz szellemek kijöttek a férfiból , és a disznókba mentek . Azok pedig az utolsó szálig mind lerohantak a meredek lejtőn , egyenesen a tóba . Mintegy kétezer disznó fulladt bele így a vízbe .
A pásztorok , akik a disznókat őrizték , elrohantak , elhíresztelték ezt a városban és a környékén . Az emberek pedig eljöttek , hogy megnézzék , mi történt .
Amikor Jézushoz értek , látták azt a férfit , akiben korábban egész légiónyi gonosz szellem lakott . Rendesen fel volt öltözve , ott ült a többiek között , és teljesen épelméjű volt . Ezért nagyon megrémültek .
Akik szemtanúi voltak , hogy mit tett Jézus ezzel a férfival , és mi történt a disznókkal , elmondták a többieknek .
Akkor mindannyian kérték Jézust , hogy menjen el a vidékükről .
Jézus beszállt a bárkába . Ekkor a férfi , akiben korábban a gonosz szellemek voltak , kérte Jézust , hogy vele mehessen .
De Jézus nem egyezett bele , hanem ezt mondta neki : „ Menj haza a családodhoz , és mondd el nekik , mit tett veled az Úr , és hogyan könyörült meg rajtad ! ”
Az el is ment , és mindenkinek elmondta a Tízvárosban , hogy milyen hatalmas dolgot tett vele Jézus . Ezen mindenki nagyon csodálkozott .
Amikor a bárkával a tó túlsó partjához ért , nagy tömeg gyűlt köré , ezért Jézus ott maradt a tóparton .
Odajött hozzá Jairus , aki a helyi zsinagóga egyik vezetője volt . A lábához borult , és így könyörgött :
„ A kislányom haldoklik . Kérlek , gyere el hozzánk , és tedd rá a kezed ! Akkor életben marad , és meg fog gyógyulni ! ”
Jézus el is ment vele . Nagy tömeg követte és tolongott körülötte .
Volt ott köztük egy asszony , aki már tizenkét éve olyan betegségben szenvedett , amely állandó vérzéssel járt .
Minden vagyonát az orvosokra költötte , és sokat szenvedett . Több orvos is próbálta már meggyógyítani , de egyiküknek sem sikerült , sőt , a betegség egyre súlyosabb lett .
Amikor az asszony meghallotta , hogy Jézus ott van , átfurakodott a tömegen , Jézus háta mögé került , és megérintette a ruháját .
Ugyanis ezt gondolta : „ Elég , ha a ruhájához érek , már attól is meggyógyulok . ”
Amikor megérintette Jézus ruháját , azonnal megszűnt a vérzése , és érezte , hogy meggyógyult .
Jézus rögtön észrevette , hogy erő áradt ki belőle . Megfordult , és ezt kérdezte : „ Ki érintette meg a ruhámat ? ”
A tanítványai így válaszoltak : „ Látod milyen sokan tolonganak körülötted ? És azt kérdezed , ki érintett meg ? ! ”
Jézus azonban körülnézett , hogy lássa , ki érintette meg .
Ekkor a meggyógyult asszony előlépett , bár reszketett a félelemtől . Ő jól tudta , hogy mi történt vele ! Leborult Jézus előtt , és elmondta neki a teljes igazságot .
Jézus pedig ezt mondta neki : „ Lányom , mivel hittél , meggyógyultál . Menj békével és légy egészséges ! ”
Jézus még beszélt , amikor emberek érkeztek a zsinagóga vezetőjének házából , és ezt a hírt hozták : „ A leányod már meghalt . Nincs értelme , hogy a Mestert tovább fáraszd . ”
Jézus azonban meghallotta , amit mondtak , és így biztatta a zsinagóga vezetőjét : „ Ne félj , csak higgy ! ”
Senkinek sem engedte , hogy vele menjen , csak Péternek , Jakabnak és Jánosnak , Jakab testvérének .
Amikor a zsinagóga vezetőjének házához értek , Jézus látta a nagy zűrzavart . Mindenki sírt és jajgatott .
Bement , és ezt mondta : „ Miért sírtok , és miért ez a nagy zűrzavar ? A kislány nem halt meg , csak alszik . ”
Ők azonban kinevették . Ekkor mindenkit kiküldött , csak a gyermek apja , anyja , valamint a tanítványai maradhattak vele . Így mentek be abba a szobába , ahol a gyerek volt .
Ott Jézus megfogta a kislány kezét , és megszólította : „ Talitha kúmi ! ” Ez azt jelenti : „ Kislány , én mondom neked , kelj fel ! ”
Ekkor a tizenkét éves kislány azonnal felkelt , és járni kezdett . Ezen mindnyájan nagyon megdöbbentek .
Jézus pedig szigorúan megparancsolta , hogy erről senkinek ne beszéljenek . Azután mondta , hogy adjanak enni a kislánynak .
Ezután tanítványaival együtt a saját városába ment .
Amikor elérkezett a szombat ünnepe , tanítani kezdett a zsinagógában . Sokan meghallgatták , és nagyon elcsodálkoztak rajta : „ Hol tanulta ezeket ? Miféle bölcsesség ez , amely benne van ? Hogyan képes ilyen nagy csodákat tenni ?
Hiszen ez csak egy ácsmester ! Nem ő a Mária fia ? ! Nem ő Jakab , József , Júdás és Simon testvére ? ! Meg a húgai is itt élnek köztünk ! ” Ezért elutasították Jézust .
Jézus ezt mondta nekik : „ A prófétát mindenhol tisztelik . Csak a saját városában , a rokonai között , és a családjában nem fogadják el . ”
Nem is tudott ott csodát tenni , csak néhány betegre tette rá a kezét , és így meggyógyította őket .
Nagyon elcsodálkozott azon , hogy ennyire hitetlenek . Ezután végigjárta a környező falvakat , és tanított .
Ezután magához hívta tizenkét tanítványát , és kettesével kiküldte őket . Hatalmat adott nekik a gonosz szellemek fölött .
Meghagyta nekik , hogy a vándorbot kivételével semmit se vigyenek magukkal az útra . Ne vigyenek kenyeret , semmilyen csomagot , de még pénzt se az övükben .
Csak azt a sarut és ruhát viseljék , ami rajtuk van , ne vigyenek tartalékot semmiből .
Ezt mondta nekik : „ Ha bementek egy házba , maradjatok ott , amíg el nem hagyjátok a várost !
Ha valahol nem fogadnak szívesen , vagy nem hallgatnak rátok , menjetek el onnan , és még a port is verjétek le a lábatokról ! Ez figyelmeztetés lesz számukra . ”
A tanítványok ezután elindultak , és amerre mentek , mindenkinek hirdették , hogy változtassák meg a gondolkodásukat és az egész életüket .
Sok gonosz szellemet kiűztek az emberekből , sok beteget megkentek olajjal , és meggyógyították őket .
Hallott erről Heródes király is , mert Jézus híre már mindenfelé elterjedt . Sokan azt mondták : „ Ez nem lehet más , mint Bemerítő János , aki feltámadt a halálból . Ezért tud ilyen nagy csodákat tenni . ”
Mások azt mondták : „ Ez az ember Illés ” . Voltak , akik azt mondták : „ Ez az ember próféta . Olyan , mint a régi nagy próféták voltak . ”
Amikor ezt Heródes meghallotta , ezt mondta : „ Biztosan János támadt fel a halálból , akit én lefejeztettem . ”
Ugyanis maga Heródes adott parancsot a katonáinak , hogy fogják el Jánost , bilincseljék meg , és zárják börtönbe . Ezt Heródes a felesége , Heródiás kedvéért tette . Heródiás korábban Heródes testvérének , Fülöpnek volt a felesége . Heródes később feleségül vette Heródiást ,
pedig János pedig sokszor mondta neki : „ A Törvény szerint nem szabad a testvéred feleségével együtt élned . ”
Heródiás ezért gyűlölte Jánost . Meg akarta ölni , de nem tudta ,
mert Heródes tisztelte Jánost , és félt tőle . Tudta , hogy igaz és szent ember , ezért megvédte . Igaz , gyakran zavarba jött , amikor Jánossal beszélt , mégis szívesen hallgatta .
De egyszer eljött az alkalmas idő Heródiás számára . Heródes a születésnapján vacsorát adott főembereinek , a hadsereg és Galilea más előkelő vezetőinek .
Az ünnepségen Heródiás leánya táncolt a vendégek előtt . Ez annyira tetszett mindenkinek , hogy Heródes ezt mondta a leánynak : „ Kérj tőlem jutalmul , amit csak akarsz , és megadom . ”
Meg is esküdött neki : „ Bármit kérsz , neked adom , akár a királyságom felét is ! ”
A leány kiment , és az anyját kérdezte : „ Mit kérjek ? ” Heródiás ezt válaszolta : „ Kérd tőle Bemerítő János fejét ! ”
A leány sietve visszatért a királyhoz , és így felelt : „ Az a kívánságom , hogy most azonnal add nekem Bemerítő János fejét egy tálon ! ”
A király nagyon elszomorodott , de mivel megesküdött , hogy teljesíti a leány kérését , és mivel ezt a vendégek is hallották , nem akarta visszautasítani .
Nyomban elküldött egy hóhért , hogy hozza el János fejét . Az el is ment , és lefejezte Jánost a börtönben .
Egy tálon behozta János fejét , és átadta a leánynak , ő pedig az anyjához vitte .
Amikor János tanítványai ezt megtudták , elvitték János holttestét , és egy sziklasírba helyezték .
Ezután visszatértek Jézushoz az apostolok , és beszámoltak mindenről , amit tettek és tanítottak .
Azután Jézus ezt mondta nekik : „ Gyertek velem egy csendes helyre , de csak ti magatok , és pihenjetek egy kicsit ! ” Ugyanis akkora volt a tömeg , és a jövés-menés körülöttük , hogy még enni sem maradt idejük .
Így tehát Jézus és a tanítványai beszálltak egy bárkába , és elvonultak egy csendes helyre .
De sokan észrevették , hogy elindultak , és felismerték őket . Ezért a környező városokból nagyon sokan összegyűltek , és a tó partján oda futottak , ahová Jézus akart menni . Így az emberek előbb értek oda , mint ők .
Amikor Jézus partra szállt , látta az összegyűlt soakságot , és megsajnálta őket , mert olyanok voltak , mint a pásztor nélküli nyáj . Tanítani kezdte őket sok mindenre .
Mikor már későre járt az idő , tanítványai Jézushoz léptek , és azt javasolták : „ Lakatlan hely ez a vidék , és már későre jár .
Küldd el a népet , hogy a környező tanyákon és falvakban valami ennivalót vegyenek maguknak ! ”
De Jézus így válaszolt : „ Ti adjatok nekik enni ! ” „ Úgy gondolod , hogy mi menjünk el , és vegyünk nekik kétszáz ezüstpénzért kenyeret , és azt adjuk nekik ? ” — kérdezték .
„ Most hány kenyeretek van ? Menjetek , nézzétek meg ! ” — mondta nekik Jézus . Miután mindent összeszámoltak , így feleltek : „ Öt kenyerünk van , és két halunk . ”
Akkor mondta nekik , hogy ültessék le az embereket a fűbe csoportosan .
Azok le is telepedtek : egy-egy csoportban ötvenen , vagy százan voltak .
Jézus akkor kezébe vette az öt kenyeret és két halat , felnézett az égre , hálát adott Istennek . Azután tört a kenyerekből , és a tanítványainak adta , hogy osszák szét az emberek között . Hasonlóképpen a két halat is szétosztotta .
Mindannyian ettek , és jól is laktak .
Végül összeszedték a maradékot , és 12 kosarat töltöttek meg a kenyér- és haldarabokkal .
A sokaságban , akik ettek , csak a férfiak száma ötezer volt .
Jézus ezután mondta a tanítványainak , hogy azonnal szálljanak bárkába , és evezzenek át a tó túlsó partjára , Betsaidába , amíg ő hazaküldi az embereket .
Miután elbocsátotta a sokaságot , Jézus felment a hegyre imádkozni .
Eljött az este , és a bárka a tó közepénél járt , Jézus pedig egyedül volt a parton .
Látta , hogy a tanítványai milyen nehezen eveznek , mert a szél szembe fúj velük . Hajnalban , valamikor három és hat óra között , a tó vizén járva hozzájuk ment , de úgy tett , mintha el akarna haladni mellettük .
Amikor a tanítványok meglátták őt , amint a vízen járt , azt hitték , hogy kísértetet látnak , és ijedtükben kiabálni kezdtek .
Mindannyian látták őt , és nagyon megrémültek . De ő azonnal megszólította őket : „ Bátorság ! Én vagyok az , ne féljetek ! ”
Belépett hozzájuk a bárkába , a szél pedig azonnal elállt . Ezen a tanítványok nagyon elcsodálkoztak ,
mert még mindig nem értették , hogy Jézusnak milyen hatalma van . Hasonlóképpen nem értették , hogyan sokasította meg a kenyeret , mert kemény volt a szívük .
Miután átkeltek a tavon , Genezáretben kötöttek ki .
Amint kiszálltak a bárkából , az emberek azonnal felismerték Jézust .
Amikor meghallották , hogy valahol megjelent , mindenhonnan siettek , hogy hozzá vigyék a hordágyakon fekvő betegeket .
Bárhová is ment — falvakba , városokba vagy tanyákra — az emberek kitették betegeiket a piactérre , és könyörögtek neki , hogy legalább a ruhája szélét érinthessék . Akik pedig megérintették őt , meg is gyógyultak .
Eljött néhány farizeus és törvénytanító Jeruzsálemből , és Jézus köré gyűltek .
Látták , hogy Jézus néhány tanítványa nem végzi el a kézmosás szertartását evés előtt .
A farizeusok ugyanis , mint minden zsidó , nem esznek addig , amíg szertartásosan kezet nem mosnak . Azért teszik ezt , mert ragaszkodnak őseik hagyományaihoz .
Ha például vesznek valamit a piacon , előbb mindig szertartásosan megmossák , csak azután eszik meg . Sok más ehhez hasonló hagyományuk is van : hasonló szertartással „ tisztítják meg ” a poharakat , korsókat , rézedényeket , sőt az ágyakat is .
Tehát a farizeusok és a törvénytanítók megkérdezték Jézust : „ A te tanítványaid miért nem követik őseink hagyományait ? Miért nem végzik el a kézmosás szertartását , mielőtt esznek ? ”
Jézus így válaszolt nekik : „ Milyen képmutatók vagytok ! Igaza volt Ézsaiásnak , amikor így prófétált rólatok : » Ez a nép csak szájával tisztel engem , de a szíve távol van tőlem .
Hiába tisztelnek és imádnak engem , nem ér az semmit , mert olyan szabályokat tanítanak , amelyek csak emberi parancsok . « ”
„ Isten parancsát semmibe veszitek , de ragaszkodtok az emberi tanításokhoz . ”
Majd így folytatta : „ Alattomosan félreteszitek Isten parancsát , hogy helyére tegyétek a saját tanításaitokat .
Például Mózes azt parancsoltja : » Tiszteld apádat és anyádat ! « , és azt is : » Aki apját vagy anyját gyalázza , átkozza , annak meg kell halnia ! «
Ezzel szemben ti azt tanítjátok , hogy ha valaki azt mondja apjának vagy anyjának : » Adhatnék ugyan valamit neked , amivel segíthetnélek , de azt már Istennek ajánlottam fel , «
akkor azzal már nem szabad a szüleinek segítenie .
Valójában azt tanítjátok , hogy nem fontos , amit Isten mond , és nem neki kell engedelmeskedni . Fontosabb , hogy mindenki a ti hagyományaitokat kövesse . És még sok ehhez hasonlót tesztek ! ”
Ezután Jézus ismét magához hívta az embereket , és ezt mondta nekik : „ Figyeljetek rám mindnyájan , és értsétek meg , amit mondok !
Nem az teszi az embert tisztátalanná , amit megeszik , hanem az , ami belőle származik ! ”
Miután otthagyta a tömeget , és bement a házba , tanítványai megkérdezték , hogy mit jelent , amiről beszélt .
Jézus így válaszolt : „ Hát ti sem értitek ? ! Nem tudjátok , hogy nem az teszi tisztátalanná az embert , ami kívülről jut be a testébe ? !
Hiszen az nem a szívébe kerül , hanem a gyomrába , majd pedig kiürül onnan . ” Ezzel Jézus azt mondta , hogy minden étel elfogadható .
Majd így folytatta : „ Az teszi tisztátalanná az embert , ami a belsejéből származik .
Mert belülről , a szívből származnak a gonosz gondolatok , a szexuális bűnök , lopások , gyilkosságok ,
házasságtörés , kapzsiság , gonoszság , csalás , kicsapongás , irigy és kapzsi tekintet , gyalázkodás , büszkeség és esztelenség !
Mindezek a gonosz dolgok az ember belsejéből származnak , és ezek teszik tisztátalanná . ”
Jézus ekkor elment onnan Tírusz vidékére . Ott bement egy házba , mert nem akarta , hogy észrevegyék . Mégis kitudódott , hogy oda jött .
Egy asszony , akinek a leányában gonosz szellem lakott , hamar megtudta , hogy Jézus ott van . Odajött hozzá , és a lábaihoz borult .
Ez az asszony görög volt , és a szíriai Föníciában született . Könyörgött Jézusnak , hogy űzze ki leányából a gonosz szellemet .
Jézus így válaszolt neki : „ Először a gyermekeknek kell jóllakniuk . Nem helyes , ha elvesszük tőlük a kenyeret , és odadobjuk a kutyáknak . ”
Az asszony így válaszolt : „ Igen , Uram , de még az asztal alatt levő kutyák is ehetnek a gyermekektől lehulló morzsákból . ”
„ Mivel így válaszoltál — felelte Jézus — , menj csak nyugodtan haza ! A gonosz szellem már kiment a leányodból . ”
Ő pedig hazament , és látta , hogy gyermeke az ágyon fekszik , és valóban kiment belőle a gonosz szellem .
Jézus ezután visszatért Tírusz vidékéről . Szidónon át — a Tízváros vidékén keresztül — a Galileai-tóhoz ment .
Odavittek hozzá egy férfit , aki teljesen süket volt , és beszélni is alig tudott . Kérték , hogy tegye rá a kezét , és gyógyítsa meg .
Jézus egy kissé távolabb vitte a tömegtől , és a fülébe dugta az ujját . Majd a megnyálazott ujjával megérintette a férfi nyelvét .
Ezután feltekintett az égre , felsóhajtott , és ezt mondta : „ Effata ! ” Ez azt jelenti : „ Nyílj meg ! ”
Ekkor a férfinak helyreállt a hallása , és a nyelve is megoldódott : rendesen tudott beszélni .
Jézus megparancsolta , hogy erről senkinek ne beszéljenek . De minél jobban tiltotta , annál inkább terjedt a híre .
Mindenki nagyon csodálkozott a süketnéma gyógyulásán , és ezt mondták : „ Jézus valóban mindent helyesen tett . A süketeket hallóvá teszi , a némákat meg beszélővé . ”
Azokban a napokban ismét nagy tömeg gyűlt Jézus köré , de már minden ennivalójuk elfogyott . Ezért Jézus magához hívta tanítványait :
„ Sajnálom őket , mert már három napja velem vannak , és kifogytak minden nennivalóból .
Ha így , ahogy vannak , éhesen küldeném haza őket , összeesnének az úton , hiszen sokan közülük elég messziről jöttek . ”
A tanítványok ezt felelték : „ Lakatlan helyen vagyunk , messze a falvaktól . Honnan vegyünk ennivalót ennyi embernek ? ! ”
„ Hány kenyeretek van ? ” — kérdezte Jézus . „ Hét ” — válaszolták .
Ezután Jézus szólt az embereknek , hogy mind üljenek a földre . Majd kezébe vette a hét kenyeret , és hálát adott Istennek . Darabokra törte a kenyereket , és kezdte osztani a tanítványainak , hogy adják tovább a sokaságnak . Ők szét is oasztották közöttük .
A tanítványoknál volt néhány kisebb hal is . Jézus ezekért is hálát adott Istennek , majd odaadta nekik a halakat , hogy azokat is osszák szét .
Mindenki evett , és jól is lakott . Végül összeszedték a maradékot , és a darabokkal hét kosarat töltöttek meg .
Körülbelül négyezren voltak ott . Ezután Jézus hazaküldte őket .
Majd tanítványaival együtt azonnal egy bárkába szállt , és Dalmanuta vidékére ment .
Egyszer farizeusok jöttek hozzá , hogy vitatkozzanak vele , kikérdezzék , és próbára tegyék . Azt kívánták tőle , hogy mutasson nekik bizonyítékul valamilyen csodálatos mennyei jelt .
Jézus szíve mélyéből felsóhajtott , és ezt mondta : „ Miért akar ez a nemzedék mindenáron valamilyen csodás jelt látni ? ! Igazán mondom : semmiféle csodát nem fognak látni bizonyítékul ! ”
Ezzel otthagyta őket , visszament a bárkába , és elindult a tó túlsó partjára .
A tanítványok eközben elfelejtettek kenyeret vinni magukkal . Csupán egyetlen kenyér volt velük a bárkában .
Jézus figyelmeztette őket : „ Vigyázzatok ! Tartsátok távol magatokat a farizeusok kovászától , és Heródes kovászától ! ”
A tanítványok maguk között tanakodtak , hogy miért mondta ezt Jézus . „ Biztosan azért mondta ezt , mert nem hoztunk kenyeret ! ” — mondták .
Jézus tudta , hogy miről beszélnek , ezért megkérdezte : „ Miért tanakodtok azon , hogy nincs kenyeretek ? Hát még mindig nem értitek ? ! Ennyire megkeményedett a szívetek ? !
Van szemetek , és mégsem láttok ? ! Van fületek is , de nem hallotok ? ! Nem emlékeztek ?
Hány kosár maradékot gyűjtöttetek össze , amikor öt kenyeret szétosztottam az ötezernek ? ” „ Tizenkettőt ” — válaszolták a tanítványok .
„ És amikor a hét kenyeret osztottam szét a négyezer ember között , hány kosár maradékot gyűjtöttetek össze ? ” „ Hetet ” — hangzott a válasz .
Majd ismét megkérdezte : „ Még mindig nem értitek ? ! ”
Azután megérkeztek Bétsaidába . Ott néhányan egy vakot hoztak Jézushoz , és kérték , hogy érintse meg .
Jézus kézen fogva kivezette őt a faluból , majd a nyálával megkente a vak szemét , rátette a kezét , és megkérdezte : „ Látsz-e valamit ? ”
A vak felnézett : „ Látom az embereket , de olyanok , mintha járkáló fák lennének . ”
Jézus ismét rátette a kezét a szemére . Amikor az ismét kinyitotta a szemét , már mindent tisztán látott , még a távolban is : teljesen meggyógyult .
Jézus hazaküldte , és ezt mondta neki : „ Még a faluba se menj be ! ”
Ezután Jézus és a tanítványai Cézárea Filippi vidékén a falvakat járták . Útközben Jézus megkérdezte tőlük : „ Mit mondanak rólam az emberek , ki vagyok én ? ”
Így válaszoltak : „ Van , aki azt mondja , hogy Bemerítő János , mások Illésnek tartanak . Megint mások azt mondják , hogy valamelyik próféta . ”
Ekkor megkérdezte őket : „ És ti mit mondtok rólam , ki vagyok én ? ” Péter így válaszolt : „ Te vagy a Krisztus ! ”
Ekkor Jézus szigorúan megparancsolta nekik , hogy erről senkinek se beszéljenek .
Ezután tanítani kezdte őket : „ Az Emberfiának sokat kell szenvednie . A nép vezetői , a főpapok és a törvénytanítók elutasítják , és megölik . De három nap múlva feltámad . ”
Ezt Jézus egészen világosan megmondta nekik . Péter ekkor félrehívta Jézust , szemrehányást tett neki , és helyre akarta igazítani .
De Jézus hátat fordított neki , a tanítványaira nézett , és ezt mondta : „ Menj a hátam mögé , Sátán ! Nem úgy gondolkodsz , mint Isten , hanem úgy , mint az emberek . ” Így utasította rendre Pétert .
Ezután Jézus közelebb hívta magához az embereket és a tanítványait , és ezt mondta nekik : „ Aki engem akar követni , tagadja meg önmagát , vegye fel a keresztjét , és úgy kövessen .
Mert aki meg akarja menteni a lelkét , vagyis az életét , az el fogja veszíteni . Aki viszont értem és az örömhírért odaadja a lelkét , vagyis az életét , az örökre megmenti .
Ugyan mit ér , ha az ember megkapja az egész világot , de elveszíti saját magát ?
Mit adhat azért , hogy megmentse a lelkét ?
Aki most szégyell engem és szavaimat ez előtt a hűtlen és bűnös nemzedék előtt , azt az Emberfia is szégyellni fogja , amikor majd eljön az Atya dicsőségében a szent angyalokkal együtt . ”
Majd azt mondta : „ Igazán mondom , hogy az itt állók közül vannak néhányan , akik nem halnak meg addig , amíg meg nem látják , hogy Isten Királysága eljött hatalommal . ”
Hat nappal később Jézus maga mellé vette Pétert , Jakabot és Jánost . Felvezette őket egy magas hegyre , és ott a szemük láttára elváltozott .
Ruhája ragyogott , és olyan fehér lett , amilyet a földön senki sem tud készíteni .
Majd Illés és Mózes jelent meg , és beszélgettek Jézussal .
Ekkor Péter Jézushoz fordult : „ Mester ! Olyan jó itt lenni ! Készítsünk három sátrat : neked , Mózesnek , és Illésnek ! ”
De nem tudta , mit beszél , mert mind a három tanítvány nagyon megrémült .
Ekkor egy felhő jelent meg , és mindnyájukat beárnyékolta . A felhőből pedig egy hang hallatszott : „ Ő a Fiam , akit szeretek . Őt hallgassátok ! ”
Mikor egy pillanattal később a három tanítvány körülnézett , már senki mást nem láttak , csak Jézust .
Miközben lefelé jöttek a hegyről , Jézus megparancsolta nekik , hogy addig senkinek se beszéljenek arról , amit a hegyen láttak , amíg az Emberfia fel nem támad a halálból .
Ők nem is szóltak senkinek , de egymás között tanakodtak , mit jelent az , hogy feltámadni a halálból .
Majd megkérdezték Jézust : „ Miért mondják a törvénytanítók , hogy Krisztus előtt Illésnek kell eljönnie ? ”
Jézus ezt válaszolta : „ Illés valóban eljön , hogy mindent helyreállítson . De miért mondja az Írás az Emberfiáról , hogy sokat kell szenvednie , és hogy az emberek el fogják utasítani ?
Igazán mondom nektek , hogy Illés már el is jött , és úgy bántak vele , ahogy akartak , ahogy az Írás mondja róla . ”
Amikor visszaértek a többi tanítványhoz , nagy tömeget láttak körülöttük , és néhány törvénytanítót is , akik a tanítványokkal vitatkoztak .
Amint az emberek meglátták Jézust , elcsodálkoztak , és odafutottak , hogy köszöntsék .
Jézus megkérdezte : „ Miről vitatkoztok ? ”
Egy férfi válaszolt a tömegből : „ Mester , elhoztam a fiamat hozzád . Olyan szellem lakik benne , amely megnémítja .
Valahányszor ez a szellem megragadja , a fiam földre zuhan , habzik a szája , fogát csikorgatja , és megmerevedik . Kértem a tanítványaidat , hogy űzzék ki belőle a gonosz szellemet , de nem tudták . ”
„ Ó , milyen hitetlen és romlott ez a nemzedék ! Meddig kell még közöttetek maradnom ? Meddig kell még elviseljelek titeket ? Hozzátok ide azt a fiút ! ” — mondta Jézus .
Odavitték , s amikor a gonosz szellem meglátta Jézust , megrázta a fiút , aki összeesett , és habzó szájjal fetrengett a földön .
Jézus megkérdezte a fiú apját : „ Mennyi ideje van a fiad ebben az állapotban ? ” Az apa ezt felelte : „ Már gyermekkora óta .
Ez a szellem a fiamat sokszor belehajszolta tűzbe-vízbe , hogy megölje . De könyörgök , ha tudsz valamit tenni , szánj meg bennünket , és segíts ! ”
Jézus így válaszolt : „ Azt mondod : » Ha tudsz valamit tenni … « Minden lehetséges annak , aki hisz . ”
A fiú apja sírva felkiáltott : „ Igen , hiszek ! De segíts rajtam , hogy ne maradjon bennem semmi kételkedés ! ”
Amikor Jézus látta , hogy egyre nagyobb tömeg verődik össze körülötte , keményen ráparancsolt a gonosz szellemre : „ Te süketséget és némaságot okozó gonosz szellem ! Parancsolom , hogy menj ki ebből a fiúból , és többé soha ne menj bele ! ”
A gonosz szellem hangosan kiáltozott , és rángatta a fiút , majd kiment belőle . A fiú úgy feküdt a földön , mintha meghalt volna . Olyannyira , hogy többen mondták is , hogy meghalt .
De Jézus megfogta a kezét , és talpra állította .
Ezután Jézus bement egy házba . A tanítványai megkérdezték tőle , mikor idegenek nem voltak velük : „ Mi miért nem tudtuk kiűzni ezt a gonosz szellemet ? ”
Ő így válaszolt : „ Ez a fajta semmi mással nem űzhető ki , csak imádkozással . ”
Ezután tovább haladtak , és Galileán mentek keresztül . Jézus nem akarta , hogy az emberek megtudják , merre jár ,
mert csak a tanítványait akarta tanítani . Ezt mondta nekik : „ Az Emberfiát hamarosan kiszolgáltatják az embereknek , és meg fogják ölni , de három nappal a halála után fel fog támadni . ”
A tanítványai nem értették , hogy miről beszél , de nem merték megkérdezni .
Ezután Kapernaumba mentek . Amikor már a házban voltak , Jézus megkérdezte a tanítványait : „ Miről beszélgettetek útközben ? ”
De senki sem mert válaszolni , mert az úton arról vitatkoztak , hogy melyikük a legnagyobb .
Akkor Jézus leült , odahívta magához a tizenkettőt , és ezt mondta : „ Ha valaki első akar lenni , akkor legyen ő a legutolsó , és legyen mindenki más szolgája . ”
Azután kézen fogott egy kisgyereket , és eléjük állította . Majd karjába vette a gyereket , és ezt mondta nekik :
„ Aki befogad egy ilyen kisgyereket az én nevemben , az engem fogad be . Ha pedig engem befogad , akkor azt is befogadja , aki engem elküldött . ”
János egyszer ezt mondta Jézusnak : „ Mester ! Láttuk , hogy valaki a te nevedben űzi ki a gonosz szellemeket az emberekből . De megtiltottuk neki , hogy folytassa , mert nem tartozik a csoportunkba . ”
„ Ne állítsátok le ! ” — mondta Jézus . „ Mert aki az én nevemben tesz csodát , az nem fog mindjárt rosszat mondani rólam .
Aki nincs ellenünk , az velünk van .
Ha valaki inni ad nektek egy pohár vizet azért , mert Krisztushoz tartoztok — igazán mondom nektek — , meg fogja kapni a jutalmát . ”
„ Ezek a kicsinyek hisznek bennem . De jaj annak , aki akár csak egyet is bűnbe visz közülük ! Aki miatt e kicsinyek bűnt követnek el , az még akkor is jobban járna , ha egy malomkövet kötnének a nyakára , és bedobnák a tengerbe .
Ha a saját kezed vinne bűnbe , még azt is inkább vágd le ! Jobb , ha a fél kezed elveszted , de mégis bejutsz az örök életre . Bizony , ez még mindig jobb , mintha megmarad a két kezed , és úgy jutsz a gyehenna elolthatatlan tüzére !
Ha a saját lábad vinne bűnbe , még azt is inkább vágd le ! Jobb , ha a fél lábad elveszted , de mégis bejutsz az örök életre . Bizony , ez még mindig jobb , mintha megmarad mindkét lábad , és úgy dobnak a gyehenna elolthatatlan tüzére !
Ha a szemed visz bűnbe , még azt is inkább vájd ki , és dobd el ! Jobb , ha fél szemmel jutsz be Isten Királyságába , mintha két szemed megmarad , és úgy dobnak a gyehenna tüzébe !
Ott örökre a férgek tápláléka lennél , és soha ki nem alvó tűz égetne .
Mert mindenkit tűzzel sóznak meg .
Jó a só , de ha elveszti az ízét , hogyan lehetne azt helyreállítani ? Legyen bennetek só , és éljetek egymással békességben ! ”
Jézus ezután továbbment Júdea vidékére , a Jordán folyó másik oldalára . Ismét nagy tömeg gyűlt köré , és szokása szerint tanította őket .
Odajött hozzá néhány farizeus is , akik megkérdezték tőle : „ Megengedi-e a Törvény , hogy egy férfi elváljon a feleségétől ? ” De ezt csak azért kérdezték , mert próbára akarták tenni .
Jézus azonban visszakérdezett : „ Mit parancsolt nektek Mózes ? ”
„ Mózes megengedte a férjnek , hogy válólevelet írjon , és elváljon a feleségétől ” — válaszolták .
Jézus erre így válaszolt : „ Mózes csak a szívetek keménysége miatt adta ezt a törvényt .
De amikor Isten megteremtette a világot , az embert férfivá és nővé teremtette .
» Ezért a férfi elhagyja apját és anyját , és ragaszkodik a feleségéhez .
Így ketten egy testté lesznek . « Ezután tehát már nem kettő , ha nem egy .
Amit Isten egyesített , azt ember ne válassza szét ! ” 5
Később , amikor ismét együtt voltak a házban , a tanítványok tovább kérdezték erről .
Jézus ezt mondta : „ Az a férfi , aki elválik a feleségétől , és mást vesz el , házasságtörést követ el az első felesége ellen .
Az a feleség , aki elválik a férjétől , és összeházasodik egy másik férfival , szintén házasságtörést követ el . ”
Az emberek kisgyerekeiket odavitték Jézushoz , hogy érintse meg őket . A tanítványok azonban rájuk szóltak , és el akarták őket zavarni .
Amikor ezt Jézus meglátta , megharagudott , és rászólt a tanítványaira : „ Ne zavarjátok el őket ! Engedjétek a gyerekeket hozzám jönni ! Hiszen Isten Királysága olyanoké , akik hozzájuk hasonlítanak !
Igazán mondom nektek : aki nem úgy fogadja Isten Királyságát , mint a gyerekek , az soha nem jut be oda . ”
Jézus ezután egyenként a karjába vette a gyerekeket , rájuk tette a kezét , és megáldotta őket .
Már éppen indulni készült , amikor egy férfi odafutott hozzá . Leborult előtte , és megkérdezte : „ Jó Mester ! Mit kell tennem , hogy örök életet kaphassak ? ”
Jézus így válaszolt : „ Miért mondasz engem jónak ? Egyedül csak Isten jó , senki más .
Ismered a Törvény parancsait : Ne gyilkolj ! Ne kövess el házasságtörést ! Ne lopj ! Ne tanúskodj hamisan ! Ne csalj ! Tiszteld apádat és anyádat ! ”
A férfi erre így válaszolt : „ Mester , én mindezt megtartottam gyerekkorom óta . ”
Jézus rátekintett , megkedvelte , és ezt mondta : „ Még egy dolog van , amit meg kell tenned . Menj , add el minden vagyonodat , és amit érte kapsz , oszd szét a szegények között ! Akkor majd a Mennyben lesz a kincsed . Azután gyere , és kövess engem ! ”
Erre a válaszra a férfi arca elkomorult , és szomorúan elment , mert nagyon gazdag volt .
Jézus ekkor körülnézett , és a tanítványainak mondta : „ Milyen nehezen mennek be Isten Királyságába a gazdagok ! ”
A tanítványok nagyon elcsodálkoztak Jézus szavain . Ő megismételte : „ Gyermekeim , látjátok , milyen nehéz bemenni Isten Királyságába ?
Könnyebben átmegy a teve a tű lyukán , mint ahogy a gazdagok bemennek Isten Királyságába . ”
Ezen még jobban elcsodálkoztak , és egymás között tanakodtak : „ Akkor hát egyáltalán , ki kaphat örök életet ? ”
Jézus rájuk nézett , és ezt válaszolta : „ Az emberek számára ez valóban lehetetlen , de Isten számára nem . Mert Istennek minden lehetséges . ”
Péter ekkor azt mondta : „ Látod , mi mindent elhagytunk , hogy kövessünk téged . ”
Jézus így felelt : „ Igazán mondom nektek : aki értem és az örömhírért elhagyta otthonát , testvéreit , apját , anyját , gyerekeit , szántóföldjét ,
az százszor annyit kap vissza , még ebben a világban , mint amennyit elhagyott . Bizony , még ebben a világban több otthont , testvért , anyát , gyermekeket , szántóföldeket fog kapni . Ugyanakkor üldözésben is része lesz . A következő korszakban pedig örök életet kap .
De sokan , akik most az első helyeket foglalják el az életben , akkor majd utolsók lesznek . Ugyanakkor sokan , akik most az utolsó helyeken vannak ebben az életben , akkor majd az első helyekre kerülnek . ”
Elindultak Jeruzsálem felé . Jézus elől ment , a tanítványok pedig csodálkozva követték . A többiek , akik utánuk jöttek , féltek . Útközben Jézus ismét félrehívta a tizenkettőt , és kezdett arról beszélni , hogy mi fog vele történni :
„ Figyeljetek ! Most felmegyünk Jeruzsálembe . Ott az Emberfiát átadják a főpapoknak és a törvénytanítóknak . Ők halálra fogják ítélni , majd átadják a nem zsidók kezébe .
Azok kigúnyolják , leköpik , megkorbácsolják , és végül megölik . Három nappal később azonban fel fog támadni . ”
Jakab és János — Zebedeus fiai — Jézushoz fordultak : „ Mester , szeretnénk kérni valamit tőled . ”
Jézus megkérdezte : „ Mit kívántok ? ”
Ők így válaszoltak : „ Amikor majd dicsőségesen uralkodni fogsz , szeretnénk , ha egyikünk a jobb , másikunk a bal oldaladon ülhetne ! ”
Jézus így válaszolt nekik : „ Nem tudjátok , mit kértek . Ki tudjátok-e inni azt a poharat , amelyet nekem ki kell innom ? Be tudtok-e merítkezni azzal a bemerítkezéssel , amellyel nekem kell bemerítkeznem ? ”
A testvérek így válaszoltak : „ Igen , ezt mind meg tudjuk tenni . ” Jézus azt felelte : „ Igen , valóban inni fogtok abból a pohárból , amelyet nekem ki kell innom . Be fogtok merítkezni azzal a bemerítkezéssel , amellyel nekem kell bemerítkeznem .
Azt azonban nem én döntöm el , hogy ki ül majd a jobb vagy bal oldalamon . Ezeket a helyeket azok kapják , akiknek Isten elkészítette . ”
Amikor a többi tíz tanítvány meghallotta , hogy Jakab és János mit kért , megharagudtak rájuk .
Ekkor Jézus odahívta őket , és ezt mondta : „ Jól tudjátok , hogy a nem zsidó népek uralkodói szeretik a hatalmukat mutogatni . A hatalmasok pedig szeretik alattvalóikkal éreztetni a hatalmukat .
Közöttetek azonban ne így legyen ! Éppen ellenkezőleg : aki közületek nagy akar lenni , az a szolgátok legyen !
Aki pedig az első akar lenni köztetek , az legyen a rabszolgátok !
Így van ez az Emberfiával is . Ő sem azért jött a Földre , hogy neki szolgáljanak , hanem hogy ő szolgáljon másoknak . Azért jött , hogy életét váltságdíjul adja , és ezáltal sok embert megmentsen . ”
Ezután Jerikóba mentek . Jézus és tanítványai , meg az őket körülvevő nagy sokaság már kifelé mentek a városból , amikor elhaladtak egy vak koldus mellett , aki az út szélén ült . Bartimeusnak hívták — ez azt jelenti : Timeus fia .
Amikor meghallotta , hogy a názáreti Jézus megy arra , elkezdett kiabálni : „ Jézus , Dávid Fia , könyörülj rajtam ! ”
Sokan rászóltak , hogy maradjon csöndben , de ő annál jobban kiabált : „ Dávid Fia ! Könyörülj rajtam ! ”
Jézus megállt , és mondta : „ Hívjátok ide ! ” Odavezették hozzá a vakot , és így biztatták : „ Légy bátor ! Kelj fel , mert Jézus hív ! ”
Akkor a vak , ledobta köpenyét , felugrott , és Jézushoz ment .
Ő megkérdezte : „ Mit kívánsz ? Mit tegyek veled ? ” A vak így válaszolt : „ Mester , hogy újra lássak ! ”
Jézus erre így válaszolt : „ Menj el , a hited meggyógyított . ” A férfi azonnal visszanyerte a látását , és követte Jézust az úton .
Amikor Jeruzsálem közelébe értek , és elérték Bétfagét és Betániát az Olajfák hegyénél , Jézus előreküldte két tanítványát .
Ezt mondta nekik : „ Menjetek be az előttetek lévő faluba ! Amint odaértek , találtok ott egy szamárcsikót kikötve . Ezen még soha senki sem ült . Oldjátok el , és hozzátok ide !
Ha valaki megkérdezné : » Miért viszitek el ? « , mondjátok meg , hogy az Úrnak van szüksége rá , de hamarosan vissza fogja küldeni a szamárcsikót . ”
A tanítványok elmentek , és az utcán egy ház ajtaja mellett megtalálták a kikötött szamárcsikót .
Amikor eloldották , néhány ott álló megkérdezte tőlük : „ Miért oldjátok el azt a szamárcsikót ? ”
A tanítványok azt válaszolták , amit Jézus mondott nekik , így elengedték őket .
A szamárcsikót Jézushoz vitték , és ráterítették ruháikat , ő pedig felült rá .
Sokan mások a felsőruhájukat terítették le az útra , s a közelben faágakat vágtak le , és Jézus elé szórták .
Nagy tömeg vonult Jézus előtt , és sokan jöttek utána is . Mind ezt kiáltották : „ Hozsánna ! Áldott , aki az ÚR nevében jön !
Áldott legyen atyánknak , Dávidnak közeledő királysága ! Hozsánna a magasságban Istennek ! ”
Ezután Jézus bevonult Jeruzsálembe , a Templom területére , és mindent megnézett . Mivel későre járt az idő , tizenkét tanítványával együtt kiment Betániába .
Amikor másnap elindultak Betániából , Jézus megéhezett .
Már távolról meglátott egy lombos fügefát . Odament , hogy megnézze , van-e rajta gyümölcs . De csak leveleket talált , mert még nem volt a fügeérés ideje .
Jézus megszólította a fügefát : „ Soha többé ne egyen rólad senki gyümölcsöt ! ” Ezt a tanítványai is hallották .
Ezután bementek Jeruzsálembe . Amikor beértek a Templom területére , Jézus kizavarta azokat , akik ott árultak és vásároltak . Felborította a pénzváltók asztalait és a galambárusok padjait is .
Azt sem engedte meg , hogy bárki bármit átvigyen a Templom területén .
Majd tanította őket : „ Az Írásban az áll : » Házam imádság háza lesz minden nép számára . « Ti pedig rablók barlangjává tettétek ! ”
Amikor a főpapok és a törvénytanítók ezt meghallották , keresni kezdték a módját , hogyan ölhetnék meg Jézust . De féltek is tőle , mert az egész nép csodálta a tanítását .
Amikor beesteledett , Jézus és a tanítványai kimentek a városból .
Reggel ismét elmentek a fügefa mellett , és látták , hogy az a gyökeréig kiszáradt .
Péter felismerte a fát , és ezt mondta : „ Mester , nézd ! A fügefa , amelyet megátkoztál , teljesen kiszáradt . ”
Jézus így válaszolt : „ Higgyetek Istenben !
Igazán mondom nektek : Ha azt mondjátok ennek a hegynek : » Menj , és ugorj a tengerbe ! « , az is megtörténik , ha nem kételkedtek , hanem hiszitek , hogy amit mondtok , meglesz .
Ezért mondom nektek : amikor imádságban kértek valamit , higgyétek , hogy az már a tiétek , és akkor valóban meg is fogjátok kapni !
Amikor megálltok imádkozni , és eszetekbe jut , hogy valaki ellen panaszotok van , bocsássatok meg neki , hogy mennyei Atyátok is megbocsássa bűneiteket ! ”
Ismét Jeruzsálembe mentek . Mikor Jézus a Templom területén járt , odajöttek hozzá a főpapok , a törvénytanítók és a nép vezetői .
Kérdőre vonták : „ Miféle hatalommal teszed ezeket a dolgokat ? Ki adott neked erre felhatalmazást ? ”
Jézus visszakérdezett : „ Én is kérdezek tőletek valamit . Ha válaszoltok a kérdésemre , akkor megmondom , hogy milyen hatalommal teszem mindezt .
Amikor János bemerítette az embereket , ez Istentől volt , vagy emberektől ? Válaszoljatok nekem erre ! ”
Azok meg így tanakodtak egymás között : „ Ha azt feleljük , hogy Istentől volt , megkérdezi : » Akkor miért nem hittetek neki ? «
De ha azt feleljük , hogy csak emberektől volt , akkor a nép haragudni fog ránk . ” A vezetők ugyanis féltek a néptől , mert mindenki prófétának tartotta Jánost .
Ezért így válaszoltak Jézusnak : „ Nem tudjuk . ” Jézus pedig így felelt nekik : „ Akkor én sem mondom meg nektek , milyen hatalommal teszem ezeket . ”
Ezután Jézus jelképes történetek segítségével kezdte tanítani őket . „ Volt egy gazda , aki szőlőt telepített . Bekerítette , elkészítette a szőlőprést , és őrtornyot is épített . Majd az egészet bérbe adta gazdálkodóknak , és elutazott egy másik országba .
Szüret idején elküldte egyik szolgáját , hogy hozza el a termésből a tulajdonosnak járó részt .
De a bérlők megfogták a szolgát , megverték , és üres kézzel küldték vissza .
Ezután a gazda másik szolgáját küldte el hozzájuk . Azt a bérlők fejbe verték , és gyalázatosan bántak vele .
Majd a gazda küldött egy harmadik szolgát is , de azt a bérlők meggyilkolták . Ezután még sok más szolgáját is elküldte . A bérlők néhányat megvertek , másokat pedig meggyilkoltak .
Végül már nem maradt más , csak a saját fia , akit nagyon szeretett . Így őt küldte a bérlőkhöz . Azt gondolta : » A fiamat biztosan meg fogják becsülni ! «
De a bérlők ezt mondták egymásnak : » Nézzétek , ő a tulajdonos fia ! Ő a szőlőskert örököse ! Gyertek , öljük meg , és foglaljuk el az örökségét ! «
Azzal megfogták a fiút , megölték , majd kidobták a szőlőskertből .
Mit gondoltok , mit fog tenni ezután a tulajdonos ? Eljön , elpusztítja a bérlőket , a szőlőskertet pedig másoknak adja !
Vagy talán nem olvastátok , hogy mit mond az Írás ? » Az a kő lett a sarokkő , amely az építőknek nem kellett .
Ezt az Úr tette , mi csak csodálkozunk ! « ”
A zsidó vezetők megértették , hogy ez a történet valójában róluk szól . Szerették volna letartóztatni Jézust , de nem merték , mert féltek a nép haragjától . Így hát otthagyták , és elmentek .
Később a zsidó vezetők Jézushoz küldtek néhány férfit a farizeusok és a Heródes-pártiak közül . Azt tervezték , hogy a kérdéseikkel csapdába csalják , és ráveszik , hogy valami rosszat mondjon .
Ezért megkérdezték : „ Mester , tudjuk , hogy becsületes vagy , és nem törődsz azzal , hogy mások mit gondolnak rólad . Tudjuk , hogy nem vagy személyválogató , és amit Isten útjáról tanítasz , az is igaz . Mondd meg nekünk : helyesnek tartod-e , hogy adót fizessünk a császárnak , vagy nem ?
Jézus azonban átlátott a képmutatásukon , és így válaszolt : „ Miért akartok próbára tenni ? Hozzatok ide egy ezüstpénzt , hadd lássam ! ”
Kezébe adtak egyet , ő pedig ezt kérdezte : „ Kinek a képmása és neve van rajta ? ” Azok válaszoltak : „ A császáré . ”
Akkor Jézus azt mondta : „ Akkor adjátok meg a császárnak , ami a császáré , Istennek pedig azt , ami Istené ! ” Ezen a válaszon nagyon megdöbbentek .
Ezután néhány szadduceus jött hozzá . Ők azok , akik azt mondják , hogy nincs feltámadás . Megkérdezték Jézust :
„ Mester , Mózes azt parancsolta nekünk , hogy ha egy házas férfinak nincs gyereke , és meghal , akkor a fiútestvére köteles feleségül venni a meghalt férfi özvegyét . Így kell gondoskodnia arról , hogy meghalt testvérének mégis legyen utódja .
Volt egyszer hét fiútestvér . Az első megnősült , de gyermektelenül halt meg .
A második feleségül vette a testvére özvegyét , de ő is gyermektelenül halt meg . Majd a harmadik testvérrel is ugyanez történt .
Így a hét testvér sorra feleségül vette az asszonyt , de egyiknek sem született gyermeke . Végül az asszony is meghalt .
A feltámadáskor melyiküknek lesz a felesége ez az asszony ? Hiszen mind a hét férfinak a felesége volt ! ”
Jézus így válaszolt nekik : „ Azért tévedtek ilyen nagyot , mert nem ismeritek sem az Írást , sem Isten hatalmát .
Hiszen a feltámadás után már senki nem nősül meg , és nem megy férjhez . Akik feltámadtak , olyanok lesznek , mint az angyalok a Mennyben !
Ha pedig az a kérdés , hogy a halottak feltámadnak-e , biztosan olvastátok Mózes könyvében , hogy mit mondott neki Isten az égő bokornál : » Én vagyok Ábrahám Istene , Izsák Istene és Jákób Istene « .
Márpedig Isten nem a halottak Istene , hanem az élők Istene ! Tehát , valóban nagy tévedésben vagytok . ”
Volt ott egy törvénytanító is , aki végighallgatta a beszélgetésüket . Mivel látta , hogy Jézus jól válaszolt a szadduceusoknak , megkérdezte tőle : „ Melyik a legfontosabb parancs a Törvényben ? ”
Jézus így felelt : „ A legfontosabb parancs ez : » Halld meg , Izráel népe ! Az ÚR , a mi Istenünk egy ÚR ! «
és » Szeresd az URat , Istenedet egész szíveddel , teljes lelkeddel , egész értelmeddel és minden erőddel ! «
A második legfontosabb parancs pedig ez : » Szeresd embertársadat , mint saját magadat ! « Ezeknél nincs nagyobb parancs . ”
A törvénytanító így válaszolt : „ Jól mondtad , Mester , hogy Isten az egyetlen ÚR . Valóban nincs más rajta kívül .
És minden felajánlásnál és áldozatnál fontosabb , hogy az URat , Istenünket egész szívünkkel és gondolkodásunkkal és minden erőnkkel szeressük , és az is , hogy úgy szeressük embertársainkat , mint saját magunkat . ”
Jézus látta , hogy milyen bölcsen válaszolt , és ezt mondta neki : „ Nem vagy messze az Isten Királyságától . ” Ezután senki sem mert több kérdést feltenni Jézusnak .
Amikor Jézus a Templom területén tanított , megkérdezte : „ Hogyan mondhatják a törvénytanítók , hogy a Krisztus Dávid fia ?
Hiszen maga Dávid mondta a Szent Szellem által : » Így szólt az ÚR az én Uramhoz : Ülj a jobb oldalamra , amíg ellenségeidet hatalmad alá kényszerítem ! «
Ha tehát Dávid Urának nevezi Krisztust , akkor hogyan lehet Krisztus Dávid fia ? ” A nagy sokaság örömmel hallgatta Jézust .
Tanítás közben Jézus ezt mondta : „ Legyetek elővigyázatosak a törvénytanítókkal ! Szeretnek előkelő ruhában járni , és szívesen veszik , ha tisztelettel köszöntik őket az utcán .
Szeretik a legelőkelőbb helyeket elfoglalni a zsinagógában , és az ünnepi vacsorákon .
Elveszik az özvegyasszonyok vagyonát , és a látszat kedvéért hosszú imákat mondanak . Ők fogják a legsúlyosabb büntetést kapni . ”
Jézus leült a templomi persellyel szemben . Figyelte , hogyan dobják bele az adományokat . Sok gazdag nagy összeget adott .
Majd jött egy szegény özvegyasszony is . Ő két rézpénzt dobott bele , amely nagyon keveset ért .
Jézus ekkor magához hívta tanítványait , és ezt mondta : „ Igazán mondom , hogy ez az özvegyasszony többet dobott a perselybe , mint bárki más .
Mert a többiek mind abból adtak , amire nem volt igazán szükségük . Bár ez az özvegyasszony nagyon szegény , mégis mindent odaadott , amije csak volt : ez volt az összes pénze . ”
Amikor Jézus már kifelé ment a Templom területéről , egyik tanítványa megszólította : „ Mester ! Nézd , milyen hatalmas kövek , milyen csodálatos épületek ! ”
Jézus ezt felelte : „ Nézd meg jól ezeket a nagy épületeket ! Nem marad itt kő kövön , mert mindet porig fogják rombolni ! ”
Ezután leült az Olajfák hegyén , ahonnan jól lehetett látni a Templomot . Csak Péter , Jakab , János és András volt mellette , akik megkérdezték :
„ Mondd meg nekünk , mikor fog ez megtörténni ! Mi lesz a jele , hogy ezek a dolgok hamarosan megtörténnek ? ”
Akkor Jézus így tanította őket : „ Vigyázzatok , nehogy valaki félrevezessen titeket !
Mert sokan jönnek majd az én nevemben , akik azt mondják : » Én vagyok az « , és sokakat félrevezetnek .
Fogjátok hallani a háborúk zaját , és fogtok híreket hallani a távolban zajló háborúkról is , de ne rémüljetek meg ! Ezeknek meg kell történniük , mielőtt a vég valóban elérkezik .
Egyik nép a másik ellen , és egyik ország a másik ellen fog harcolni . Földrengések és éhínségek lesznek különböző helyeken . De mindez még csak a » szülési fájdalmak « kezdetét jelzi .
Vigyázzatok magatokra ! Letartóztatnak , bíróság elé állítanak , és megvernek titeket a zsinagógákban . Kormányzók és királyok elé kell állnotok miattam , hogy nekik is tanúskodjatok rólam .
De még előbb minden népnek meg kell hallania az örömhírt .
Amikor azonban elhurcolnak , és bíróság elé állítanak , ne aggódjatok előre , hogy mit mondjatok . Amit Isten abban a helyzetben a szátokba ad , azt mondjátok , mert valójában nem ti fogtok beszélni , hanem a Szent Szellem szól majd rajtatok keresztül .
Abban az időben elárulja testvér a testvérét , és apa a gyermekét . Kiszolgáltatják őket azoknak , akik megölik őket . A gyermekek pedig saját szüleik ellen fordulnak , hogy megölessék őket .
Mindenki gyűlölni fog benneteket miattam . De aki mindvégig állhatatosan kitart , az megszabadul .
Amikor majd látjátok , hogy ott áll az a pusztítást okozó utálatos dolog , ahol nem lenne szabad — aki olvassa , értse meg , hogy ez mit jelent ! — , akkor azok , akik Júdeában vannak , késedelem nélkül meneküljenek a hegyekbe !
Aki éppen felment a háza lapos tetejére , vissza se menjen a házba , hogy valamit elvigyen onnan !
Aki a mezőn van , ne forduljon vissza a ruhájáért se !
Jaj a gyermeket váró asszonyoknak és a szoptatós anyáknak azokban a napokban !
Imádkozzatok , hogy mindez ne télen történjen !
Akkor olyan nehéz és keserves időszakot kell átélnetek , amilyen még nem volt a világ teremtése óta , és nem is lesz többé .
Ha az ÚR meg nem rövidítené azt az időszakot , bizony senki sem élné túl . De azoknak a kedvéért , akiket ő kiválasztott , megrövidítette azt az időt .
Ha akkor valaki azt mondja nektek : » Nézzétek , itt a Krisztus ! « , vagy : » Ott van ! « , ne higgyetek neki !
Mert hamis krisztusok és hamis próféták lépnek elő , akik nagy csodákat és jeleket tesznek , hogy becsapják , ha lehet , még az Isten választottait is .
De ti vigyázzatok , hiszen én előre figyelmeztettelek titeket !
Abban az időben , a nyomorúság ideje után , » Elsötétül a Nap , a Hold sem világít többé ,
lehullnak az égről a csillagok , és az égi hatalmak is meginognak . «
Akkor majd mindenki meglátja , az Emberfiát , amint eljön a felhőkben , nagy hatalommal és dicsőséggel .
Az Emberfia elküldi az angyalokat , hogy összegyűjtsék választottait a négy égtáj felől , a föld szélétől az ég széléig .
Értsétek meg , amire a fügefa tanít ! Amikor kizöldül az ága , és új leveleket hajt , tudjátok , hogy közel van már a nyár .
Ehhez hasonlók azok a dolgok is , amelyekről beszéltem . Amikor látjátok , hogy ezek megtörténnek , tudjátok , hogy ő közel van , szinte az ajtó előtt .
Igazán mondom nektek : ez a nemzet nem múlik el , amíg mindezek a dolgok be nem teljesednek .
Az ég és a föld elmúlik , de amit én mondok , az soha nem múlik el : örökké érvényes marad .
De azt a napot és órát senki sem ismeri . Sem az angyalok a mennyben , sem a Fiú nem tudja , hogy mikor lesz az , csak az Atya .
Vigyázzatok hát , és legyetek mindig készen , mert nem tudjátok , mikor jön el ez az idő !
Olyan ez , mint mikor valaki elhagyja otthonát , és hosszú útra indul . A házat szolgáira bízza , és mindegyiküknek külön-külön feladatot ad . A kaput őrző szolgának is megparancsolja , hogy éberen őrködjön .
Ehhez hasonlóan , ti is állandóan legyetek éberek , mert nem tudjátok , mikor jön vissza a ház ura : este , éjfélkor , hajnali kakasszóra , vagy reggel !
Ha hirtelen megérkezik , nehogy alva találjon titeket !
Amit most nektek mondok , mindenki másnak is mondom : » Maradjatok állandóan éberek és legyetek készen ! « ”
Már csak két nap volt hátra a pászka és a kovásztalan kenyerek ünnepéig . A főpapok és a törvénytanítók keresték a módját , hogy Jézust titokban letartóztassák , és kivégeztessék .
De ezt mondták : „ Ne az ünnep alatt történjen , nehogy zavargások törjenek ki a nép között ! ”
Jézus Betániában , a leprás Simon házában vendégeskedett . Amikor Jézus helyet foglalt az asztalnál , odalépett hozzá egy asszony , aki alabástrom korsócskában , tiszta nárdusolajból készült nagyon értékes illatszert hozott magával . A korsócskát összetörve , az illatszert Jézus fejére öntötte .
Néhányan felháborodtak ezen , és ezt mondták egymásnak : „ Miért kellett így elpazarolni ezt a drága illatszert ?
El lehetett volna adni több , mint háromszáz ezüstpénzért , a pénzt pedig szétosztani a szegények között . ” És megharagudtak az asszonyra .
De Jézus ezt mondta nekik : „ Hagyjátok őt , ne bántsátok , hiszen jót tett velem !
Szegények mindig lesznek köztetek , rajtuk bármikor segíthettek . De én nem leszek mindig veletek .
Ez az asszony megtette , amit csak tehetett . Amikor rám öntötte ezt az illatszert , előkészítette testemet a temetésre .
Igazán mondom nektek : amikor majd az egész világon mindenhol hirdetni fogják az örömhírt , azt is elmondják , amit ez az asszony értem tett , és emlékezni fognak rá . ”
A tizenkét tanítvány közül az egyik , Júdás Iskáriótes , elment a főpapokhoz , mert segíteni akart nekik , hogy Jézust elfogják .
Azok nagyon megörültek ennek , és pénzt ígértek Júdásnak . Ő pedig ettől kezdve kereste az alkalmat , hogy Jézust a kezükbe adja .
A kovásztalan kenyerek ünnepének első napja volt . Ezen a napon szokták feláldozni a pászkabárányt . Tanítványai megkérdezték Jézust : „ Hol készítsük el számodra az ünnepi pászkavacsorát ? ”
Akkor Jézus két tanítványát elküldte : „ Menjetek be a városba . Ott találkoztok majd egy férfival , aki egy korsó vizet visz . Kövessétek őt !
Ahová bemegy , mondjátok a ház gazdájának : » A Mester kérdezi , hol van az a vendégszoba , ahol megünnepelheti a pászkavacsorát tanítványaival . «
Ő majd mutat nektek egy nagy szobát a ház felső emeletén , amely be van rendezve , és elő van készítve . Ott készítsétek el a pászkavacsorát ! ”
A két tanítvány bement a városba . Mindent pontosan úgy találtak , ahogyan Jézus előre megmondta nekik , és előkészítették a pászkavacsorát .
Mire este lett , megérkezett Jézus a többi tanítványaival ,
és letelepedtek az asztal körül . Vacsora közben Jézus megszólalt : „ Igazán mondom nektek , egyikőtök elárul engem — valaki , aki most együtt eszik velem . ”
A tanítványok nagyon elszomorodtak , és egymás után kérdezték : „ Ugye , nem én vagyok az ? ! ”
Ő így válaszolt : „ Aki elárul , a tizenkettő közé tartozik , és velem együtt mártogatja kenyerét a tálba .
Az Emberfia elmegy , ahogyan megírták róla az Írásban , de jaj annak , aki elárulja őt ! Jobb lett volna neki , ha meg sem született volna ! ”
Miközben ettek , Jézus kezébe vette a kenyeret , és hálát adott Istennek . Darabokra törte a kenyeret , szétosztotta tanítványai között , miközben ezt mondta : „ Vegyetek belőle ! Ez az én testem ! ”
Ezután egy pohár bort vett a kezébe , hálát adott Istennek , majd odaadta nekik , s mindannyian ittak belőle .
Ezt mondta nekik : „ Ez az én vérem , a szövetség vére , amely sok emberért fog kiömleni .
Igazán mondom nektek : mostantól fogva nem iszom a szőlő gyümölcséből mindaddig a napig , amíg majd új bort iszom Isten Királyságában . ”
Ezután együtt zsoltárokat énekeltek , majd kimentek az Olajfák hegyére .
Ott Jézus ezt mondta nekik : „ Mindannyian el fogjátok veszíteni a hiteteket bennem , ahogy az Írás mondja : » Megölöm a pásztort , és szétszóródnak a juhok . «
De miután meghaltam , fel fogok támadni , és Galileába megyek . Előbb fogok odaérni , mint ti . ”
Péter ezt mondta : „ Lehet , hogy mindenki más elveszíti a hitét benned , de én semmiképpen ! ”
Jézus így felelt neki : „ Igazán mondom neked : ma éjjel , mielőtt még a kakas másodszor kukorékol , háromszor le fogod tagadni , hogy ismersz engem . ”
Péter azonban fogadkozott : „ Még akkor sem tagadom le , hogy ismerlek , ha veled együtt kell meghalnom ! ” A többi tanítvány is ugyanezt mondta .
Jézus ezután elment a tanítványaival egy olajfaligetbe , amelyet Gecsemánénak neveztek . „ Üljetek le itt , amíg én imádkozom ! ” — mondta nekik .
De Pétert , Jakabot és Jánost magával vitte . Szomorú és nyugtalan lett .
Ezt mondta nekik : „ Olyan szomorú a lelkem , hogy ez a szomorúság majdnem megöl . Maradjatok itt , de ne aludjatok el ! ”
Ezután kissé előrement . Arccal a földre borult , és azért imádkozott , hogy ha lehetséges , ne kelljen átélnie azt a nehéz időt .
Így imádkozott : „ Abba , Atyám ! Neked minden lehetséges . Kérlek , vidd el tőlem ezt a poharat ! De ne úgy legyen , ahogy én szeretném , hanem , ahogy te akarod ! ”
Ezután visszament a tanítványokhoz , de azok közben elaludtak . Péternek ezt mondta : „ Simon , te alszol ? ! Még egy órát sem tudtál velem együtt ébren maradni ?
Maradjatok ébren , és imádkozzatok , hogy legyen erőtök ellenállni a kísértésnek ! Mert szellemetek azt akarja tenni , ami jó , de a testetek gyenge . ”
Ezután Jézus megint elment , és ugyanúgy imádkozott , mint korábban .
Amikor visszament hozzájuk , ismét alva találta őket , mert képtelenek voltak nyitva tartani a szemüket . Nem tudtak Jézusnak semmit sem válaszolni .
Amikor harmadszorra ment vissza , ezt mondta nekik : „ Még mindig alszotok és pihentek ? ! Most már elég ! Eljött az idő , hogy az Emberfiát a bűnösök kezébe adják .
Keljetek fel , induljunk ! Látjátok ? Itt jön , aki elárul engem . ”
Jézus még beszélt , amikor megérkezett Júdás , aki a tizenkét tanítvány közé tartozott . Kardokkal és botokkal felfegyverzett nagy csoport jött vele , akiket a főpapok , a törvénytanítók és a nép vezetői küldtek .
Júdás , aki át akarta adni Jézust az ellenségeinek , előre megbeszélte velük , honnan tudják meg , kit kell letartóztatniuk : „ Akit megcsókolok , ő az ! Őt fogjátok el , és őrizet alatt vigyétek el ! ”
Júdás egyenesen odalépett Jézushoz , és ezt mondta : „ Mester ! ” — és üdvözlésképpen megcsókolta .
Akkor azok megragadták és letartóztatták Jézust .
Az egyik tanítvány , aki ott állt Jézus mellett , kihúzta a kardját , rávágott a főpap szolgájára , és levágta a fülét .
Jézus azt mondta : „ Kardokkal és botokkal jöttök ellenem , hogy elfogjatok , mintha rabló lennék ? !
Minden nap ott voltam köztetek , a Templom területén , és tanítottam , de nem fogtatok el ! De ennek így kellett lennie , hogy beteljesedjen , amit az Írások mondanak ! ”
A tanítványai ekkor mind otthagyták , és futva elmenekültek .
Volt Jézus követői között egy fiatalember is , akin csak egy hosszú vászoning volt . A fegyveresek őt is megragadták , hogy elfogják .
De a fiatalember inkább a kezükben hagyta a ruháját , és meztelenül futott el .
Ezután a főpaphoz vezették Jézust . Odagyűltek mind a többi főpapok , a nép vezetői és a törvénytanítók is .
Péter távolról követte Jézust , egészen a főpap udvarába . Az őrökkel együtt ő is a tűz mellé ült , hogy melegedjen .
A főpapok az egész Főtanáccsal együtt ürügyet kerestek , hogy Jézust halálra ítélhessék . Olyanokat kerestek , akik hajlandók voltak Jézus ellen tanúskodni . De nem találtak olyan okot , amely alapján halálra ítélhették volna .
Sok hamis tanú vádolta Jézust , de tanúvallomásaik nem egyeztek meg egymással .
Végül jött két hamis tanú , akik azt állították :
„ Hallottuk , amikor ez az ember azt mondta : » Lerombolom ezt a Templomot , amelyet emberek építettek , és három nap alatt felépítek helyette egy másikat , amelyet nem emberi kéz épített . « ”
De még így sem egyezett , amit mondtak .
Ekkor fölállt a főpap , és megkérdezte Jézust : „ Semmit sem felelsz arra , amivel ezek vádolnak ? ! ”
De Jézus továbbra is hallgatott , és nem válaszolt semmit . Ekkor újból megkérdezte a főpap : „ Te vagy a Krisztus , az Áldott Isten Fia ? ”
Jézus így válaszolt neki : „ Én vagyok . Meglátjátok majd az Emberfiát , amint ott ül Isten jobbján , és eljön az ég felhőivel . ”
A főpap ekkor megszaggatta ruháját , és ezt mondta : „ Mi szükségünk van még több tanúra ? !
Hallottátok , hogy Istent gyalázta ! Hogyan határoztok ? ” Ekkor mindannyian úgy ítéltek , hogy Jézus bűnös , és megérdemli a halált .
Néhányan leköpködték , majd letakarták az arcát , és ököllel ütötték . Közben így gúnyolták : „ Na , most prófétálj , hogy ki ütött meg ! ” Ezután az őrök is ütni kezdték .
Ezalatt Péter még mindig ott volt az udvarban . Egyszer csak odajött a főpap egyik fiatal szolgálólánya .
Meglátta a tűznél melegedő Pétert , közelebb ment hozzá , és alaposan megnézte . Azután azt mondta : „ Te is a názáreti Jézussal voltál ! ”
Péter azonban letagadta : „ Nem tudom , miről beszélsz ! ” Azzal kiment a kapu közelébe .
Amikor a szolgálólány újra találkozott Péterrel , azt mondta róla a többieknek : „ Ez a férfi is közéjük tartozik ! ”
De Péter ezt ismét letagadta . Kis idő múlva az ott állók megszólították Pétert : „ Biztos , hogy közéjük tartozol , hiszen te is galileai vagy . ”
Péter ekkor átkozódni és esküdözni kezdett : „ Nem is ismerem azt a férfit , akiről beszéltek ! ”
Ebben a pillanatban másodszor is kukorékolt a kakas . Ekkor Péternek eszébe jutott , amit Jézus mondott : „ Mielőtt a kakas másodszor kukorékol , háromszor is le fogod tagadni , hogy ismersz engem . ” Péter ekkor sírva fakadt .
Amint felvirradt a reggel , a főpapok , a nép vezetői , a törvénytanítók , valamint az egész Főtanács együttesen határozatot hozott . Megkötözték Jézust , elvitték Pilátushoz , és átadták neki .
Pilátus megkérdezte Jézust : „ Te vagy a zsidók királya ? ” Ő így válaszolt : „ Igen . Ahogy mondod . ”
A főpapok sok mindennel vádolták Jézust ,
ezért Pilátus újból megkérdezte őt : „ Nem felelsz semmit ? Látod , mennyi mindennel vádolnak téged ? ! ”
De Jézus továbbra sem válaszolt semmit . Pilátus ezen nagyon csodálkozott .
A pászka ünnepén a helytartó minden évben szabadon szokott engedni egy foglyot az emberek kívánsága szerint .
Volt ott akkor egy Barabbás nevű fogoly a börtönben . Azokkal együtt börtönözték be , akik a lázadás idején gyilkoltak is .
Az összegyűlt tömeg odajött Pilátushoz , és kérte , hogy a szokás szerint engedjen szabadon egy foglyot .
Pilátus megkérdezte : „ Akarjátok-e , hogy a zsidók királyát engedjem nektek szabadon ? ”
Tudta ugyanis , hogy a főpapok féltékenységből adták át neki Jézust .
De a főpapok felbiztatták az embereket , hogy inkább Barabás szabadon engedését kérjék .
Pilátus újból megkérdezte őket : „ Hát azzal mit tegyek , akit ti a zsidók királyának neveztek ? ”
Azok így kiabáltak : „ Feszítsd keresztre ! ”
Pilátus megkérdezte : „ Miért ? Mi rosszat tett ? ” De azok csak még hangosabban kiabáltak : „ Feszítsd keresztre ! ”
Mivel Pilátus a nép kedvére akart tenni , szabadon engedte nekik Barabbást . Jézust pedig megkorbácsoltatta , és átadta a katonáknak , hogy feszítsék keresztre , és így végezzék ki .
A katonák bevezették Jézust a helytartói palota belső udvarába , és összehívták az egész csapatot .
Jézusra bíborszínű köntöst adtak . Tövises ágakból koszorút fontak , és azt nyomták a fejébe .
Ezután így csúfolták : „ Éljen a zsidók királya ! ”
Majd nádszállal ütögették a fejét , leköpdösték , és csúfolódva letérdeltek előtte .
Amikor befejezték a gúnyolódást , levették róla a bíborköntöst , és ismét ráadták a saját ruháit . Majd elvezették , hogy megfeszítsék .
Útközben szembe jött velük egy férfi , aki éppen a mezőről jött . Simonnak hívták , és Cirénéből származott , ő volt Alexander és Rufusz apja . Ezt a Simont a katonák arra kényszerítették , hogy Jézus helyett vigye a keresztfát .
Kimentek a „ Golgota ” nevű helyre . Ez a szó azt jelenti : „ Koponya-hely ” .
Ott mirhával kevert bort kínáltak neki , de nem akarta meginni .
Majd keresztre feszítették Jézust . Ezután szétosztották a ruháit , és kisorsolták egymás között .
Reggel kilenc óra volt , amikor keresztre feszítették .
Felirat is volt a kereszten , ez mutatta , mivel vádolták : „ a zsidók királya ” .
Jézussal együtt két rablót is megfeszítettek , egyiket a bal , másikat pedig a jobb oldalán .
A járókelők is gúnyolták és szidalmazták Jézust . Fejüket rázva mondták : „ Szóval , te vagy , aki lerombolod a Templomot , és három nap alatt újra felépíted ? !
Akkor most gyere le a keresztről , és mentsd meg magad ! ”
A főpapok és a törvénytanítók szintén gúnyolták Jézust , és ezt mondták egymásnak : „ Másokat megmentett , magát mégsem tudja megmenteni !
Ha tényleg ő a Krisztus és Izráel királya , akkor most szálljon le a keresztről ! Majd akkor hiszünk benne ! ” Még azok is sértegették őt , akiket vele együtt feszítettek keresztre .
Délben elsötétült az ég , és délután három óráig sötétség borította az egész földet .
Három órakor Jézus hangosan felkiáltott : „ Elói , Elói , lámá sabaktáni ? ” Ez azt jelenti : „ Istenem , Istenem , miért hagytál el engem ? ”
Néhányan , akik ott álltak , hallották , és ezt mondták : „ Nézzétek , Illést hívja ! ”
Egyikük gyorsan elfutott , ecetbe mártott egy szivacsot , felszúrta egy bot végére , majd Jézusnak nyújtotta , hogy igyon , és ezt mondta : „ Most lássuk , eljön-e érte Illés , hogy levegye a keresztről ! ”
Ekkor Jézus hangosan felkiáltott , és kilehelte a lelkét .
Ebben a pillanatban a Templom belsejében a függöny fölülről lefelé egészen az aljáig kettéhasadt .
A római százados ott állt a kereszttel szemben , és látta , hogy Jézus hogyan halt meg . Ezt mondta : „ Ez az ember valóban Isten Fia volt ! ”
Volt ott néhány asszony , akik távolról figyelték , mi történik . Köztük volt a magdalai Mária , és az a Mária , aki a fiatalabb Jakabnak és Józsefnek volt az anyja , meg Salómé .
Amikor Jézus Galileában volt , ők voltak azok , akik követték , és gondot viseltek rá . De volt ott még sok más asszony is , akik Jézussal együtt mentek fel Jeruzsálembe .
Már esteledett . Az előkészület napja , azaz a szombat előtti nap volt .
Egy József nevű ember , aki Arimátiából jött , bátran Pilátushoz ment , és elkérte tőle Jézus holttestét . Ez a József a Nagytanács tagja volt , és az emberek nagyon tisztelték . Ő is várta Isten Királyságának eljövetelét .
Pilátus nem akarta elhinni , hogy Jézus ilyen hamar meghalt . Ezért magához hívatta a századost , és megkérdezte tőle , hogy Jézus valóban meghalt-e már .
A százados jelentette , hogy Jézus meghalt , Pilátus pedig parancsolta , hogy Józsefnek adják át a holttestet .
József korábban már vásárolt lenvásznat . Azután levette Jézus holttestét a keresztről , és a vászonba göngyölve elhelyezte egy sziklasírba . Ezután nagy zárókövet gördített a sír bejárata elé .
Magdalai Mária és Mária , József anyja , megfigyelték , hogy hová tették Jézus testét .
Miután elmúlt a szombat , magdalai Mária , Mária , a Jakab anyja és Salómé illatszereket vásároltak , hogy megkenjék Jézus holttestét .
A hét első napján kora reggel , napfelkelte után azonnal kimentek a sírhoz .
Közben azt kérdezték egymástól : „ Ki fogja elgördíteni nekünk azt a súlyos zárókövet a sziklasír bejáratától ? ”
De amikor odaértek , látták , hogy valaki már elgördítette a követ , pedig az igen nagy és súlyos volt .
Amikor beléptek a sziklasírba , nagyon elcsodálkoztak és megijedtek , mert látták , hogy jobboldalt egy fiatal férfi ül .
De ő így biztatta az asszonyokat : „ Ne féljetek ! Tudom , hogy a názáreti Jézust keresitek , akit keresztre feszítettek . Nézzétek , itt a hely , ahová letették a testét ! De már nincs itt , mert feltámadt !
Most menjetek , és ezt mondjátok el a tanítványainak és Péternek is ! Mondjátok meg nekik , hogy Jézus előttetek fog Galileába menni . Ott majd meglátjátok őt , pontosan úgy , ahogy előre megmondta nektek . ”
Az asszonyok ezután kimentek , és elfutottak onnan , mert megijedtek , és csodálkoztak . Nem is szóltak erről senkinek , mert féltek .
Jézus a hét első napján korán reggel támadt fel . Ezután először a magdalai Máriának jelent meg , akiből korábban hét gonosz szellemet űzött ki .
Mária azonnal elment , és elmondta ezt Jézus tanítványainak , akik gyászolták és siratták Jézust .
Elmondta nekik , hogy Jézus él , és hogy ő találkozott is vele , de a tanítványok nem hittek neki .
Ezután Jézus más alakban jelent meg két tanítványának , akik Jeruzsálemből éppen vidékre mentek .
Ez a két tanítvány visszatért Jeruzsálembe , és elmondta ezt a többieknek . De azok nekik sem hitték el , hogy Jézus feltámadt .
Később Jézus megjelent a tizenegy apostolnak is , amikor éppen az asztalnál ültek , és ettek . Szemükre vetette , hogy mennyire hitetlenek és keményszívűek : hogy nem hittek azoknak , akik látták őt a feltámadása után .
Majd ezt mondta nekik : „ Menjetek el a világ minden részére , és hirdessétek az örömhírt mindenkinek !
Aki hisz és bemerítkezik , az megmenekül . De aki nem hisz , azt el fogják ítélni .
Akik hisznek , azokat ezek a megerősítő és bizonyító jelek fogják kísérni : gonosz szellemeket űznek ki a nevemben ; új nyelveken szólnak ;
ha kígyókat fognak meg , vagy halálos mérget isznak , még az sem árt nekik ; betegekre teszik rá a kezüket , és azok meggyógyulnak . ”
Miután ezeket elmondta a tanítványainak , az Úr Jézust felemelték a Mennybe , és ott Isten jobb oldalán leült .
Az apostolok pedig elindultak , és mindenhol hirdették Isten üzenetét az embereknek . Az Úr segítette őket , együttműködött velük , és hatalmat adott nekik , hogy csodákat tegyenek . Ezzel bizonyította az Úr , hogy az üzenet , amit az apostolok hirdetnek , hiteles és igaz .
Sokan megpróbáltak már írásban beszámolni azokról a dolgokról , amelyek közöttünk történtek .
Ugyanazokat írták le , amelyekről mi is hallottunk már . Olyanoktól hallottuk ezeket , akik kezdettől fogva a saját szemükkel látták mindezt , és akik hirdették az Isten üzenetét .
Mivel kezdettől fogva mindennek gondosan utána jártam , úgy gondoltam , hogy én is megírom neked ezeket egy könyvben , tisztelt Teofilusz .
Azért írtam , hogy biztos legyél benne : mindaz , amire tanítottak téged , valóban igaz .
Abban az időben , amikor Heródes volt Júdea királya , élt egy Zakariás nevű pap . Abijá csoportjához tartozott . Felesége , Erzsébet , Áron családjából származott .
Isten elfogadta és kedvelte Zakariást és Erzsébetet , akik minden tekintetben az Úr parancsai és rendelkezései szerint éltek .
Gyermekük azonban nem született . Erzsébet ugyanis meddő volt , és mind a ketten öregek voltak már .
Zakariás a saját papi csoportjában szolgált a Templomban . Egyszer éppen az ő csoportjára került a sor .
Szokás szerint sorsolással választottak ki a csoportból egy papot , aki bement az Úr Templomába , hogy ott füstölőáldozatot mutasson be . Ez alkalommal Zakariásra esett a választás , aki be is ment a Templomba .
Kívül sokan összegyűltek , és imádkoztak , mialatt Zakariás bemutatta az áldozatot .
Akkor az ÚR egyik angyala megjelent a füstölő oltár jobb oldalán Zakariás előtt ,
aki nagyon megrémült , és félelem fogta el .
De az angyal megszólította : „ Ne félj Zakariás , mert az ÚR meghallgatta imádságodat ! Feleséged , Erzsébet fiút fog szülni neked , akit nevezz Jánosnak !
Ez a fiú sok örömöt , nagy boldogságot hoz majd neked , és sokan fognak örülni a születésének ,
mert az ÚR hatalmas embere lesz belőle . Nem szabad sem bort , sem másféle szeszes italt innia ! Ezt a gyereket már az édesanyja méhében be fogja tölteni a Szent Szellem .
Izráel népéből sokakat visszatérít majd az Úrhoz , Istenükhöz .
Az Úr előtt fog menni az Illés szellemével és erejével : az apákat és gyermekeiket kibékíti egymással , és az engedetlenek gondolkodását megváltoztatja , hogy bölcsek és igazságszeretők legyenek . Mindezzel az ÚR előtt fog menni , hogy olyan népet állítson elé , akik felkészültek a fogadására . ”
Zakariás így válaszolt az angyalnak : „ Hogyan lehetek biztos benne , hogy igazat mondasz ? Hiszen én öreg vagyok , és feleségem is idős már . ”
Az angyal azt felelte : „ Én Gábriel vagyok , és állandóan Isten előtt állok . Azért küldött hozzád , hogy beszéljek veled , és elhozzam ezt az örömhírt .
De jól jegyezd meg : most megnémulsz , és addig nem tudsz beszélni , amíg mindez megtörténik , mert nem hittél a szavamnak . Pedig minden szavam be fog teljesedni a maga idejében . ”
Az emberek ezalatt várták Zakariást , és csodálkoztak , hogy miért marad a Templomban olyan sokáig .
Amikor végre kijött , nem tudott egy szót sem szólni . Ekkor megértették , hogy látomást látott a Templomban . Zakariás csak mutogatott , de megszólalni nem tudott .
Amikor pedig letelt a szolgálata , hazament .
Nem sokkal ezután Erzsébet áldott állapotba került : gyermeket várt . A következő öt hónapban ki se ment a házukból . Ezt mondta :
„ Végre , az Úr megsegített engem ! Gondoskodott rólam , és elvette rólam azt a szégyent , hogy nem volt gyermekem . ”
Gábriel odament Máriához , és megszólította : „ Köszöntelek téged , akit az ÚR megáldott ! Ő veled van . ”
Mária megdöbbent azon , amit az angyal mondott , és zavarban volt , mert nem értette , mit jelent ez a köszöntés .
De az angyal így folytatta : „ Ne félj , Mária , mert nagyon kedves vagy Isten számára !
Figyelj rám ! Áldott állapotba kerülsz , és fiad fog születni , akit nevezz el Jézusnak .
Hatalmas lesz , és a Magasságos Isten Fiának nevezik majd . Az Úr Isten neki fogja adni Dávidnak , Jézus ősének trónját .
Uralkodni fog örökké Jákób utódai fölött , és királyi uralma soha nem ér véget . ”
Mária erre így válaszolt : „ Hogyan lehetséges ez ? Hiszen én még szűz vagyok ! ”
Az angyal válaszolt : „ A Szent Szellem száll rád , és a Magasságos Isten ereje vesz körül téged . Ezért a gyermek , aki születni fog , szent lesz , és Isten Fiának nevezik majd .
Figyelj rám ! Erzsébet , a rokonod is áldott állapotban van : gyermeket vár ! Pedig tudod , hogy Erzsébet milyen idős már , és mindenki azt mondta , hogy soha nem lehet gyereke ! Mégis , már a terhessége hatodik hónapját tölti .
Mert Isten számára semmi sem lehetetlen . ”
Mária erre így válaszolt : „ Az Úr szolgálóleánya vagyok . Történjen velem minden úgy , ahogy mondtad ! ” Ezután az angyal elment .
Ezután Mária sietve felkészült , és elment Júdea hegyvidékének egyik városába .
Bement Zakariás házába , és köszöntötte Erzsébetet .
Amikor Erzsébet meghallotta Mária köszöntését , a még meg nem született kicsiny gyermek hevesen megmozdult benne . Erzsébetet ekkor betöltötte a Szent Szellem ,
és nagy örömmel felkiáltott : „ Áldott vagy , Mária ! Minden asszony közül téged áldott meg Isten a leginkább ! Áldott a gyermek , akit méhedben hordozol és világra fogsz hozni !
Hogy lehet , hogy te vagy az én Uram anyja , és mégis te jössz hozzám ? !
Mert abban a pillanatban , mikor köszöntésed meghallottam , a gyermekem örömében hevesen mozogni kezdett bennem .
Áldott vagy Mária , mert elfogadtad , amit az Úr mondott neked , és elhitted , hogy meg is fog történni ! ”
Mária pedig ezt mondta :
„ Dicsérem az Urat teljes szívemből-lelkemből , és ujjong szellemem Istenben , Szabadítómban ,
aki most rátekintett alázatos szolgálóleányára ! Bizony , mostantól fogva minden nemzedék áldottnak mond engem ,
mert a Hatalmas ÚR nagy dolgokat tett velem ! Szent az ő neve !
Nemzedékről nemzedékre , irgalmas azok iránt , akik tisztelik és félik őt .
Kinyújtotta karját , megmutatta erejét : szétszórta a büszkéket , akik magukat nagyra tartják ,
uralkodókat döntött le trónjukról , de az alázatosakat felemelte ,
a szükségben lévőket elhalmozta minden jóval , de a gazdagokat üres kézzel küldte el .
Segítségére sietett szolgájának , Izráelnek ,
nem felejtette el ígéretét , hogy könyörületesen bánik velük . Mert ezt ígérte őseinknek , Ábrahámnak és az ő gyermekeinek mindörökre . ”
Ezután Mária még körülbelül három hónapig maradt Erzsébetnél , azután hazament .
Amikor eljött a szülés ideje , Erzsébet fiút szült .
Szomszédai és rokonai megtudták , milyen jóságos volt hozzá az Úr , és együtt örültek vele .
A nyolcadik napon eljöttek , hogy körülmetéljék a gyermeket . Az apja nevéről Zakariásnak akarták elnevezni ,
de Erzsébet ezt mondta : „ Nem , János legyen a neve ! ”
Azok csodálkoztak : „ De hiszen senki sincs a rokonságban , akit így hívnak ! ”
Majd intettek Zakariásnak , hogy milyen nevet akar adni gyermekének .
Ő pedig kért egy táblát , és ezt írta rá : „ János a neve . ” Ezen mindenki elcsodálkozott .
Ekkor hirtelen megnyílt Zakariás szája , megoldódott a nyelve , újra tudott beszélni , és Istent dicsérte .
A környék lakóit pedig félelem töltötte el , és Júdea egész hegyvidékén mindenki erről beszélt .
Aki csak hallott róla , csodálkozott , és ezt kérdezte : „ Vajon mi lesz ebből a gyermekből ? ” Az ÚR pedig valóban a gyermekkel volt .
Zakariást ekkor betöltötte a Szent Szellem , és így prófétált :
„ Áldott legyen az ÚR , Izráel Istene , mert segítségére sietett népének , és megszabadította őket !
Hatalmas Szabadítót küldött nekünk szolgájának , Dávidnak családjából !
Éppen úgy , ahogy már régen megígérte szent prófétái által :
hogy összes ellenségünktől megment , és megszabadít azok kezéből , akik gyűlölnek minket .
Így mutatja meg ősapáinknak kegyelmét , és hogy megtartja velük kötött szent szövetségét .
A szövetséget , amelyre megesküdött Ábrahámnak , ősapánknak :
megígérte , hogy megszabadít ellenségeink kezéből , hogy félelem nélkül szolgáljuk őt ,
és szentségben , igazságban éljünk vele együtt életünk minden napján .
Te pedig , kisgyermek , a Magasságos Isten prófétája leszel , mert az ÚR előtt fogsz menni , hogy érkezésére felkészítsd népét :
megtanítsd őket , hogyan szabadulhatnak meg , és hogyan kaphatnak bűneikre bocsánatot .
Most már új nap virrad ránk a magasból , mert Istenünk könyörülő és irgalmas !
Világosság ragyog azokra , akik a sötétségben , a halál árnyékában ülnek , és a békesség útjára vezet bennünket . ”
A gyermek János felnőtt , és egyre erősödött szellemben . A pusztában élt egészen addig , amíg nyilvánosan megjelent Izráel népének .
Abban az időben Augustus császár parancsot adott , hogy írjanak össze mindenkit a Római Birodalom területén .
Ez volt az első népszámlálás . Ebben az időben Szíriában Cirénius volt a helytartó .
Mindenki elment tehát a saját szülővárosába feliratkozni .
József is elindult a galileai Názáretből , hogy a júdeai Betlehembe menjen , Dávid városába . József ugyanis Dávid családjából és nemzetségéből származott .
Vele utazott a jegyese , Mária is , aki gyermeket várt .
Amíg Betlehemben voltak , elérkezett Mária szülésének ideje . Meg is szülte elsőszülött fiát ,
bepólyálta , és a jászolba fektette , mert a vendégfogadóban nem volt hely a számukra .
Azon az éjszakán a környékbeli legelőkön pásztorok őrizték nyájukat a szabad ég alatt .
Egyszer csak megjelent előttük az Úr egyik angyala , és az ÚR dicsősége körülragyogta őket .
A pásztorok nagyon megrémültek , de az angyal ezt mondta nekik : „ Ne féljetek , mert nagy öröm hírét hoztam , amelynek minden ember örülni fog !
Ma megszületett nektek a Szabadító , a Dávid városában . Ő a Krisztus , az ÚR .
Erről a jelről ismeritek fel : egy csecsemőt találtok , aki bepólyálva fekszik a jászolban . ”
Ekkor hirtelen hatalmas angyali sereg csatlakozott az első angyalhoz , és együtt dicsérték Istent :
„ Dicsőség Istennek a Mennyben , és békesség a földön azoknak , akik Isten tetszése szerint élnek ! ”
Ezután az angyalok visszatértek a Mennybe , a pásztorok pedig ezt mondták : „ Menjünk Betlehembe , és nézzük meg , mi történt ott ! Hadd lássuk , amit az Úr mondott nekünk ! ”
Ezzel sietve útnak indultak . Meg is találták Máriát , Józsefet , és a jászolban fekvő csecsemőt .
Miután őt meglátták , mindenkinek elmondták , amit az angyaltól megtudtak róla .
Ezen mindenki nagyon csodálkozott .
Mária szívében őrizte mindezt , és sokat gondolkodott rajta .
Ezután a pásztorok visszatértek a nyájukhoz . Köszönetet mondtak Istennek , és dicsérték mindazért , amit láttak és hallottak . Mert minden pontosan úgy történt , ahogyan az angyal előre megmondta nekik .
Amikor a gyermek nyolc napos lett , körülmetélték , és Jézusnak nevezték el . Ez volt az a név , amit az angyal mondott Máriának , mielőtt a gyermek növekedni kezdett volna Mária méhében .
Amikor Mózes Törvénye szerint elérkezett Mária megtisztulásának ideje , elvitték a csecsemő Jézust Jeruzsálembe , hogy az Úrnak bemutassák .
Az ÚR Törvényében ugyanis meg van írva : „ Minden elsőszülött fiút az Úrnak kell szentelni . ”
Elmentek tehát Jeruzsálembe , hogy az Úr Törvénye szerint feláldozzanak a Templomban egy pár gerlicét vagy két galambfiókát .
Jeruzsálemben élt egy Simeon nevű igazságszerető és istenfélő ember , aki kitartóan várta Izráel szabadítását , és akin a Szent Szellem megnyugodott .
A Szent Szellem megmutatta neki , hogy nem hal meg addig , amíg meg nem látja az ÚR Krisztusát .
Simeont a Szent Szellem éppen akkor vezette a Templomba , amikor Jézus szülei behozták a gyermeket , hogy megtegyék , amit a Törvény előírt .
Ekkor Simeon karjába vette a csecsemő Jézust , és így dicsérte Istent :
„ Uram , most már engedd szolgádat békében elmenni , ahogy megígérted ,
mert végre saját szememmel láttam Szabadításodat ,
akit minden ember számára készítettél ,
aki útmutató világossága a nem zsidó népeknek , és dicsősége népednek , Izráelnek ! ”
Jézus apja és anyja nagyon csodálkoztak ezen .
Ezután Simeon megáldotta őket . Jézus anyjának , Máriának , ezt mondta Jézusról : „ Őt Isten arra rendelte , hogy sokan elessenek , és sokan felemelkedjenek miatta Izráelben , és hogy jel legyen , amit sokan elutasítanak .
A te lelkedet is éles kard járja át , hogy sok ember gondolatai kiderüljenek . ”
Ugyanakkor volt ott a Templomban egy nyolcvannégy éves próféta is , akit Annának hívtak . Fánuel leánya volt , és Áser törzsébe tartozott . Hét év házasság után maradt özvegyen .
Nem hagyta el a Templom területét , hanem éjjel-nappal Istent szolgálta böjtöléssel és imádkozással .
Anna is ott volt , amikor József és Mária megérkezett a Templomba . Odalépett hozzájuk , hálát adott Istennek , és Jézusról beszélt mindazoknak , akik Jeruzsálem szabadulását várták .
Amikor mindent megtettek , amit az Úr Törvénye kívánt , József és Mária visszatért Galileába , Názáret városába , ahol laktak .
A gyermek pedig növekedett , egyre bölcsebb és erősebb lett . Isten tetszése és jókedve nyugodott rajta .
Jézus szülei minden évben felmentek Jeruzsálembe a pászka ünnepére .
Mikor Jézus tizenkét éves lett , szokásuk szerint ismét felmentek az ünnepre .
Az ünnep után a szülők hazaindultak . Jézus ottmaradt Jeruzsálemben ,
de ezt a szülei nem vették észre . Azt gondolták , hogy a gyermek az útitársaik között van . Már egy napja úton voltak , mikor keresni kezdték Jézust a rokonaik és barátaik között .
Miután nem találták , visszamentek Jeruzsálembe , hogy ott keressék tovább .
Három nap múlva találtak rá a Templom területén a törvénytanítók között . A gyermek Jézus hallgatta és kérdezgette őket .
Aki csak hallotta , mind nagyon elcsodálkozott , hogy milyen értelmes , és milyen bölcsen válaszol a kérdésekre .
Amikor a szülei meglátták Jézust , megdöbbentek . Anyja pedig ezt mondta : „ Fiam , miért tetted ezt velünk ? Apád és én nagyon aggódtunk érted , és mindenhol kerestünk ! ”
Jézus így válaszolt : „ Miért kerestetek ? Nem tudtátok , hogy Atyám házában kell lennem , és az ő dolgaival kell foglalkoznom ? ”
De a szülei nem értették , miről beszél .
Ezután Jézus visszatért velük Názáretbe . Mindenben engedelmeskedett a szüleinek . Mária pedig szívében őrizte ezeket a dolgokat .
Jézus egyre bölcsebb és felnőttebb lett . Az emberek mind jobban kedvelték , és Isten számára is egyre kedvesebb volt .
Tibérius császár uralkodásának tizenötödik évében
Ebben az időben , amikor Kajafás és Annás voltak a főpapok , szólt az Úr Jánoshoz , Zakariás fiához a pusztában .
János bejárta a Jordán egész vidékét . Hirdette mindenkinek , hogy ha bemerítkeznek , és ezzel kifejezik , hogy meg akarják változtatni a gondolkodásukat és életüket , akkor Isten megbocsátja bűneiket .
Ézsaiás próféta könyvében így van ez leírva : „ Valaki kiált a pusztában : » Építsetek utat az Úrnak , készítsetek számára egyenes utat !
Töltsetek fel minden völgyet , hordjatok el minden hegyet és dombot az útból ! A görbe ösvényeket egyenesítsétek ki , a göröngyöket simítsátok el :
és mindenki meg fogja látni Isten szabadítását . « ”
Az emberek tömegesen mentek Jánoshoz , hogy tanítása szerint bemerítkezzenek . János ezt mondta nekik : „ Olyanok vagytok , mint akik mérges kígyóktól származnak ! Ugyan ki figyelmeztetett titeket , hogy meneküljetek Isten közelgő haragja elől ? !
A tetteitekkel mutassátok meg , hogy gondolkodásotok és életetek valóban megváltozott ! Ne gondoljátok , hogy abban bízhattok : » Ábrahám fiai vagyunk ! « Mert tudjátok meg , hogy Isten még ezekből a kövekből is tud fiakat teremteni Ábrahámnak .
A fejszét már fölemelték , hogy gyökerestül kivágják a fákat . Bizony ki is vágnak minden fát , amely nem terem jó gyümölcsöt ! Amit pedig kivág , az a tűzbe kerül . ”
Az emberek ekkor azt kérdezték : „ Akkor mit tegyünk ? ”
János így felelt : „ Akinek két ruhája van , az egyiket adja annak , akinek egy sincs ! Akinek van mit ennie , adjon belőle annak , aki éhezik ! ”
Néhány vámszedő is eljött Jánoshoz bemerítkezni . Ők is megkérdezték : „ Mester , mi mit tegyünk ? ”
János ezt mondta nekik : „ Ne szedjetek be több adót és vámot , mint amennyi elő van írva ! ”
Katonák is jöttek hozzá , és ők is megkérdezték : „ Hát mi mit tegyünk ? ” János ezt válaszolta : „ Senkitől se vegyetek el pénzt erőszakkal , vagy zsarolással ! Elégedjetek meg a fizetésetekkel ! ”
A sokaság feszülten és izgatottan várta , hogy a Krisztus hamarosan megjelenjen . Mind azon tanakodtak , hogy János kicsoda . Azt gondolták : „ Lehetséges , hogy ő a Krisztus ? ! ”
János azonban nyíltan megmondta mindenkinek : „ Látjátok , én vízbe merítelek be titeket ! De jönni fog majd valaki , aki sokkal hatalmasabb nálam . Még arra sem vagyok méltó , hogy a saruját levegyem a lábáról . Ő majd Szent Szellembe és tűzbe merít be titeket .
A kezében szórólapát van , amellyel elválasztja a búzát pelyvától . A tiszta búzát magtárába gyűjti , a haszontalan pelyvát pedig olthatatlan tűzzel megégeti . ”
Sok mást is mondott János , amivel figyelmeztette és biztatta őket . Így hirdette nekik az örömhírt .
János később sokszor figyelmeztette Heródes fejedelmet a gonosz dolgok miatt , amiket tett . Figyelmeztette Heródiás miatt is , aki Heródes testvérének volt a felesége .
Heródes gonoszságait még azzal is tetézte , hogy börtönbe záratta Jánost . .
Mielőtt Jánost börtönbe vetették volna , sokan bemerítkeztek az ő tanítása szerint . Jézus is bemerítkezett , és miközben imádkozott , megnyílt a Menny ,
és leszállt rá a Szent Szellem látható módon , mint egy galamb . A Mennyből pedig hang hallatszott : „ Te vagy a Fiam , akit szeretek , és akiben gyönyörködöm . ”
Jézus körülbelül harminc éves volt , amikor elkezdte a szolgálatát . Az emberek József fiának gondolták . József Éli fia volt .
Éli Mattát fia volt . Mattát Lévi fia volt . Lévi Melki fia volt . Melki Jannáj fia volt . Jannáj József fia volt .
József Mattatiás fia volt . Mattatiás Ámós fia volt . Ámos Náhum fia volt . Náhum Heszli fia volt . Heszli Naggai fia volt .
Naggai Mahat fia volt . Mahat Mattatiás fia volt . Mattatiás Simei fia volt . Simei Jószek fia volt . Jószek Jóda fia volt .
Jóda Jóhánán fia volt . Jóhánán Résa fia volt . Résa Zerubbábel fia volt . Zerubbábel Sealtiel fia volt . Sealtiel Néri fia volt .
Neri Melki fia volt . Melki Addi fia volt . Addi Kószám fia volt . Kószám Elmadám fia volt . Elmadám Ére fia volt .
Ére Jézus fia volt . Jézus Eliézer fia volt . Eliézer Jórim fia volt . Jórim Mattát fia volt . Mattát Lévi fia volt .
Lévi Simeon fia volt . Simeon Júda fia volt . Júda József fia volt . József Jónám fia volt . Jónám Eljákim fia volt .
Eljákim Melea fia volt . Melea Menna fia volt . Menna Mattáta fia volt . Mattáta Nátán fia volt . Nátán Dávid fia volt .
Dávid Isai fia volt . Isai Óbed fia volt . Óbed Bóáz fia volt . Bóáz Szalmón fia volt . Szalmón Nahsón fia volt .
Nahsón Aminádáb fia volt . Aminádáb Admin fia volt . Admin Arni fia volt . Arni Heszrón fia volt . Heszrón Fáresz fia volt . Fáresz Júda fia volt .
Júda Jákób fia volt . Jákób Izsák fia volt . Izsák Ábrahám fia volt . Ábrahám Táré fia volt . Táré Náhór fia volt .
Náhor Szerug fia volt . Szerug Reu fia volt . Reu Peleg fia volt . Peleg Héber fia volt . Héber Selah fia volt .
Selah Kénán fia volt . Kénán Arpaksád fia volt . Arpaksád Sém fia volt . Sém Nóé fia volt . Nóé Lámek fia volt .
Lámek Metusélah fia volt . Metusélah Hénók fia volt . Hénok Járed fia volt . Járed Mahalalél fia volt . Mahalalél Kénán fia volt .
Kénán Enós fia volt . Enós Sét fia volt . Sét Ádám fia volt . Ádám pedig Isten fia volt .
Jézus a Szent Szellemmel beteljesedve visszatért a Jordán folyótól . A Szent Szellem ekkor a pusztába vezette őt .
Negyven napot töltött ott , miközben a Sátán próbára tette . Ez idő alatt Jézus semmit sem evett , de mikor ez az idő letelt , nagyon megéhezett .
Ekkor a Sátán azt mondta neki : „ Ha valóban te vagy Isten Fia , akkor parancsold meg ennek a kőnek , hogy változzon kenyérré ! ”
Jézus így válaszolt : „ Azt mondja az Írás : : » Nem csak kenyérre van szüksége az embernek . « ”
A Sátán ekkor felvitte Jézust egy hegyre , ahonnan egy pillanat alatt megmutatta neki a földkerekség összes királyságát ,
és ezt mondta : „ Neked adom ezeknek a királyságoknak minden hatalmát és dicsőségét . Mindez az enyém , és annak adom , akinek akarom .
Ha tehát engem imádsz , mindez a tiéd lesz . ”
Jézus így válaszolt : „ Azt mondja az Írás : : » Az URat , Istenedet imádd , és csak őt szolgáld ! « ”
Akkor a Sátán elvitte Jézust Jeruzsálembe . A Templom legmagasabb pontjára állította , és ezt mondta neki : „ Ha te vagy Isten Fia , ugorj le innen !
Mert azt mondja az Írás : : » Angyalainak parancsot ad , hogy gondosan vigyázzanak rád . «
Meg azt is mondja : » A tenyerükön hordoznak , nehogy kőbe ne üsd a lábad . « ”
Jézus erre így felelt : „ Azt is mondja az Írás : » Ne tedd próbára az URat , Istenedet ! « ”
Ezzel a Sátán abbahagyta , hogy Jézust mindenféle módon próbára tegye . Egy ideig félreállt , és várta a kedvező alkalmat .
Jézus pedig a Szent Szellem erejével beteljesedve visszatért Galileába . A híre elterjedt az egész vidéken .
A zsinagógákban tanított , és mindenki dicsérte .
Ezután Názáretbe ment , abba a városba , ahol felnevelkedett . Szombaton szokása szerint elment a zsinagógába . Amikor felállt , hogy az Írásokból felolvasson ,
Ézsaiás próféta könyvét adták a kezébe . Kinyitotta , és azt a helyet kezdte olvasni , ahol ez áll :
„ Az ÚR Szelleme van rajtam , hiszen felkent engem , hogy örömhírt mondjak a szegényeknek , elküldött , hogy a foglyoknak szabadulást hirdessek , a vakoknak pedig szemük megnyílását , kiszabadítsam a szenvedőket és elnyomottakat ,
és hirdessem az ÚR jóindulatának és kedvességének idejét . ”
Ezután behajtotta a könyvtekercset , visszaadta a szolgának , és leült . A zsinagógában mindenki várakozva nézett rá .
„ Ez az Írás ma , a fületek hallatára teljesedett be ” - mondta nekik .
Mindenki dicsérte Jézust , és csodálattal hallgatták , milyen kedvesen beszél . Azt kérdezgették egymástól : „ Nem a József fia ez ? ”
Ő pedig így válaszolt nekik : „ Tudom , hogy azt a közmondást akarjátok mondani : » Orvos , gyógyítsd meg magadat ! « Hallottuk , milyen dolgokat tettél Kapernaumban . Hát akkor tedd meg itt , a saját városodban is ! ”
Azután így folytatta : „ Igazán mondom nektek : egyetlen prófétát sem fogadnak el a saját városában .
Mondhatom nektek , sok özvegyasszony élt Izráelben Illés idejében , amikor három és fél évig nem esett az eső , és az embereknek nem volt mit enniük az egész vidéken .
De Isten egyikükhöz sem küldte Illést , csak a Szidón városa melletti Sareptába , az egyik ott élő özvegyasszonyhoz .
Hasonlóképpen , sok leprás élt Izráelben Elizeus próféta idejében , de egyikük sem gyógyult meg , csak Naamán , aki pedig nem is izráeli , hanem szíriai volt . ”
Emiatt a válasz miatt a zsinagógában mindenki nagyon megharagudott Jézusra .
Felkeltek , kizavarták a városból egészen annak a dombnak a sziklás peremére , amelyen a városuk épült . Onnan le akarták lökni a mélységbe .
De Jézus keresztülment a tömegen , és otthagyta őket .
Jézus ezután Galilea egyik városába , Kapernaumba ment . Itt is tanított szombaton a zsinagógában .
Mindenki csodálkozott a tanításán , mert úgy beszélt , mint akinek hatalma van .
A zsinagógában az egyik ember , akiben gonosz szellem lakott , nagy hangon elkezdett kiabálni :
„ Mi közünk hozzád , názáreti Jézus ? Azért jöttél , hogy elpusztíts minket ? ! Tudom , ki vagy te : Isten Szentje ! ”
De Jézus ráparancsolt a gonosz szellemre : „ Hallgass el , és menj ki belőle ! ” Ekkor a gonosz szellem mindenki szeme láttára a földre dobta az embert , de nem ártott neki , hanem kiment belőle .
Ezen mindenki elcsodálkozott , és ezt kérdezgették egymástól : „ Vajon miféle tanítás ez ? ! Erővel és hatalommal parancsol a gonosz szellemeknek , azok pedig kimennek az emberekből ! ”
Ezután Jézus híre az egész környéken elterjedt .
Jézus a zsinagógából Simon otthonába ment . Simon anyósa magas lázzal betegen feküdt . Megkérték Jézust , hogy segítsen rajta .
Jézus megállt az asszony ágya mellett , ráparancsolt a lázra , hogy hagyja el a beteget . Az asszonynak azonnal el is múlt a láza , felkelt , és vendégül látta őket .
Amikor lement a nap , különféle betegségekben szenvedőket hoztak Jézushoz . Ő pedig kezét rájuk tette , és mindegyiküket meggyógyította .
Sokakból gonosz szellemek is kimentek , akik ezt kiabálták : „ Te vagy az Isten Fia ! ” De Jézus rájuk parancsolt , és nem engedte , hogy beszéljenek . A gonosz szellemek ugyanis tudták , hogy ő a Krisztus .
Másnap félre vonult egy lakatlan helyre , de a sokaság utána ment , megkereste és körülvette . Megpróbálták rábeszélni , hogy maradjon velük .
De ő ezt mondta : „ Más városokban is hirdetnem kell az Isten Királyságáról szóló örömhírt , mert Isten ezért küldött . ”
Ezzel tovább ment , és Júdea zsinagógáiban is hirdette Isten üzenetét .
Egyszer , a Genezáreti-tó partján nagy tömeg vette körül Jézust , hogy Isten üzenetét hallgassák .
Jézus meglátott a parton két halászbárkát . A halászok éppen akkor szálltak partra , és a hálóikat mosták .
Jézus beszállt az egyik bárkába , amely Simoné volt . Megkérte Simont , hogy evezzen kissé beljebb a vízen . Majd leült a bárkában , és úgy tanította az embereket .
Miután befejezte , azt mondta Simonnak : „ Evezzetek ki a mély vízre , és engedjétek le a hálóitokat halfogásra ! ”
Simon így válaszolt : „ Mester , egész éjjel keményen dolgoztunk , de egyetlen halat sem nem fogtunk . A te szavadra mégis leeresztem a hálókat . ”
Amikor ezt megtették , olyan sok halat fogtak , hogy a hálók majdnem szétszakadtak a nagy zsákmány miatt .
Ezért intettek a másik hajóban lévő társaiknak , hogy jöjjenek , és segítsenek nekik . Azok jöttek is , és mindkét hajót úgy megtöltötték halakkal , hogy majdnem elsüllyedtek .
Amikor Simon Péter látta a nagy zsákmányt , Jézus lábaihoz borult : „ Menj el tőlem , Uram , mert én bűnös vagyok ! ” - mondta .
Ezt azért mondta , mert a társaival együtt megrémült a nagy halfogás miatt .
Ugyanígy megdöbbent Jakab és János is , Zebedeus fiai , akik Simon társai voltak . Jézus ekkor azt mondta Simonnak : „ Ne félj , mostantól kezdve nem halakat , hanem embereket fogsz összegyűjteni . ”
Ekkor a halászok kieveztek a partra , otthagytak mindent , csatlakoztak Jézushoz , és követték őt .
Az egyik városban , ahol Jézus járt , élt egy leprás férfi . Amikor Jézust meglátta , arcra borult előtte , és így könyörgött neki : „ Uram , ha akarod , te meg tudsz gyógyítani ! ”
Jézus kinyújtotta a kezét , megérintette , és válaszolt : „ Igen , akarom ! Gyógyulj meg ! ” Ekkor a férfiról azonnal eltűnt a lepra .
Jézus megparancsolta neki , hogy erről senkinek se beszéljen , és azt mondta : „ Menj , és mutasd meg magad a papnak , és vidd fel az áldozatot gyógyulásodért , ahogy Mózes parancsolta ! Ez lesz a bizonyíték mindenki számára , hogy meggyógyultál . ”
De a Jézusról szóló hírek mégis egyre jobban terjedtek , és tömegek mentek hozzá , hogy hallgassák , és általa meggyógyuljanak betegségeikből .
Jézus azonban gyakran félrevonult valami elhagyatott helyre , hogy egyedül imádkozzon .
Egyik nap , amikor Jézus éppen tanított , farizeusok és törvénytanítók is hallgatták őt , akik Galilea és Júdea különböző városaiból és Jeruzsálemből érkeztek . Az Úr ereje volt Jézussal , hogy gyógyítson .
Eközben néhány ember érkezett , akik hordágyon egy megbénult férfit akartak Jézus elé vinni .
A nagy tömeg miatt azonban nem tudtak a közelébe férkőzni . Ezért felmentek a tetőre , és onnan eresztették le a hordágyat a megbontott tetőn keresztül Jézus elé , a középre .
Jézus , amikor látta hitüket , a beteghez fordult : „ Barátom , a bűneid meg vannak bocsátva . ”
A törvénytanítók és farizeusok ezt mondták magukban : „ Kicsoda ez , hogy így megsérti Istent ? ! Hiszen a bűnöket egyedül Isten bocsáthatja meg ! ”
De Jézus átlátott rajtuk , és így felelt meg nekik : „ Miért gondolkodtok így ?
Szerintetek melyik könnyebb , ha azt mondom a bénának : bűneid meg vannak bocsátva ! — vagy azt : kelj fel , és menj el ! ?
Győződjetek meg róla : az Emberfia felhatalmazást kapott , hogy a bűnöket itt a földön megbocsássa ! ” Ekkor ismét a bénához fordult : „ Én mondom neked , kelj fel , fogd a hordágyadat , és menj haza ! ”
Az pedig azonnal felállt , felvette a hordágyát , és Istent dicsőítve hazament .
Ezen mindenki elcsodálkozott , és dicsérték Istent . Csodálkozva és félelemmel telve mondták : „ Milyen csodálatos dolgokat láttunk ma ! ”
Jézus ezután továbbment , és meglátott egy Lévi nevű vámszedőt , aki a vámnál ült . Megszólította : „ Kövess engem ! ”
Lévi ekkor otthagyott mindent , és Jézushoz csatlakozott .
Ezután Lévi nagy vendégséget rendezett a házában Jézusnak , ahová sok vámszedőt , és másokat is meghívott .
De a farizeusok és törvénytanítók felháborodva kérdezték Jézus tanítványaitól : „ Miért esztek együtt vámszedőkkel és mindenféle egyéb bűnösökkel ? ”
Jézus felelt meg nekik : „ Aki egészséges , annak nincs szüksége orvosra ! Csak a betegeknek kell az orvos segítsége .
Nem azért jöttem , hogy az igazakat , hanem hogy a bűnösöket hívjam , hogy szívük és életük megváltozzon . ”
A farizeusok ezt mondták Jézusnak : „ János tanítványai gyakran böjtölnek és imádkoznak , és ugyanezt teszik a mi tanítványaink is . De a te tanítványaid mindig csak esznek-isznak . ”
Jézus így válaszolt : „ A lakodalomban böjtölnek-e a vőlegény vendégei , amíg ő velük van ? !
De eljön majd az idő , amikor a vőlegényt elveszik tőlük , akkor majd böjtölnek . ”
Elmondott nekik egy történetet is : „ Senki nem tép ki egy darabot valami új ruhából , hogy azzal foltozzon be egy régit . Ha mégis , akkor tönkreteszi az új ruhát , és a régi ruhához sem illik az újból való folt .
Senki sem tölt új bort a régi bortömlőbe11 mert az új bor szétszakítja és tönkreteszi a tömlőt , meg a bor is elfolyik .
Az új bort mindig új tömlőbe kell tölteni .
Aki kiforrott , megérlelt bort iszik , annak nem kell az újbor . Miért ? Mert azt mondja , hogy az érett jobb . ”
Egyik szombaton Jézus gabonaföldeken ment keresztül . A tanítványok téptek a kalászokból , kimorzsolták , és megették a magokat .
De néhány farizeus megkérdezte őket : „ Miért csináljátok ezt ? ! Hiszen ez a Törvény szerint szombaton tilos ! ”
Jézus így felelt nekik : „ Nem olvastátok , mit tett Dávid , amikor mind ő , mind az emberei megéheztek ?
Bement Isten házába , elvette és megette az Úrnak szentelt kenyereket , és adott belőle azoknak is , akik vele voltak . Pedig a Törvény szerint ebből a kenyérből csak a papoknak szabad enniük . ”
Majd így folytatta : „ Az Emberfia úr a szombat ünnepe fölött is . ”
Egy másik szombaton Jézus a zsinagógába ment , és tanított . Volt ott egy ember , akinek a jobb karja megbénult .
A törvénytanítók és farizeusok gyanakodva lesték Jézust , vajon szombaton is meggyógyítja-e a bénát . Ugyanis mindenáron valami ürügyet kerestek , hogy vádolhassák .
Ő jól tudta , hogy azok mit gondolnak , mégis a bénához fordult : „ Gyere ide , és állj a középre ! ” Az felkelt , és odament .
Jézus így folytatta : „ Azt kérdezem tőletek : Vajon a Törvény szerint szabad-e szombaton valakivel jót , vagy rosszat tenni ? Szabad-e megmenteni , vagy elvenni valakinek az életét ? ”
Körülnézett az ott ülőkön , majd ezt mondta a bénának : „ Nyújtsd ki a karod ! ” Az kinyújtotta a karját , és abban a pillanatban meggyógyult .
A törvénytanítókat és farizeusokat azonban esztelen düh töltötte el , és maguk között arról kezdtek tanakodni , hogy mit tehetnének Jézus ellen .
Azokban a napokban történt , hogy Jézus felment egy hegyre imádkozni . Az egész éjszakát azzal töltötte , hogy Istenhez imádkozott .
Amikor eljött a reggel , magához hívta tanítványait . Kiválasztott közülük tizenkettőt , akiket apostoloknak is nevezett :
Simont , akit Péternek nevezett el , Andrást , Péter testvérét , Jakabot , Jánost , Fülöpöt , Bertalant ,
Mátét , Tamást , Jakabot , az Alfeus fiát , Simont , akit zélótának neveztek ,
Júdást , a Jakab fiát , és Iskáriótes Júdást , aki később elárulta Jézust .
Ezután Jézus és az apostolok lejöttek a hegyről , és megálltak a síkságon . Velük együtt volt még Jézusnak sok tanítványa , és nagy tömeg Júdeából , Jeruzsálemből , valamint Tírusz és Szidón partvidékéről is .
Mindannyian azért jöttek , hogy Jézust hallgassák , és meggyógyuljanak betegségeikből . Azok is meggyógyultak , akik gonosz szellemektől szenvedtek .
Mindenki meg akarta érinteni Jézust , mert olyan erő áradt belőle , amely mindenkit meggyógyított .
Akkor Jézus a tanítványaira nézett , és ezt mondta : „ Boldogok és áldottak vagytok , akik felismertétek , hogy szükségetek van Istenre , mert tiétek Isten Királysága !
Boldogok és áldottak vagytok , akik most éheztek , mert be fognak tölteni titeket ! Boldogok és áldottak vagytok , akik most sírtok , mert még nevetni fogtok .
Boldogok és áldottak vagytok , mikor az Emberfia miatt gyűlölnek és kiközösítenek titeket , szidalmaznak és rosszat mondanak rólatok !
Örüljetek azon a napon , és ujjongjatok , mert igen nagy jutalom vár rátok a Mennyben ! Hiszen őseik ugyanígy bántak régen a prófétákkal is .
De jaj nektek , ti gazdagok , mert már bőségesen megkaptátok , mindazt a jót , amit ez a földi élet nyújtani tud !
Jaj nektek , akik most jóllaktok , és elteltetek minden jóval , mert még éhezni és szűkölködni fogtok ! Jaj nektek , akik most nevettek , mert még gyászolni és sírni fogtok !
Jaj nektek , ha mindenki dicsér titeket , mert a régiek is így dicsérték a hamis prófétákat ! ”
„ Nektek mondom , akik hallgattok rám : szeressétek ellenségeiteket ! Tegyetek jót azokkal , akik gyűlölnek benneteket !
Áldjátok azokat , akik átkoznak , és imádkozzatok azokért , akik bántanak titeket !
Ha valaki arcul üt az egyik oldalról , annak tartsd oda arcod másik oldalát is ! Aki el akarja venni a kabátodat , annak az ingedet is add oda !
Mindenkinek adj , aki kér tőled ! Ha valaki elveszi , ami a tiéd , ne követeld vissza !
Úgy bánjatok másokkal , ahogyan ti is szeretnétek , hogy bánjanak veletek !
Ha csak azokat szeretitek , akik titeket szeretnek , vajon jár-e valami különleges köszönet érte ? Hiszen még a bűnösök is szeretik azokat , akik őket szeretik .
Ha csak azokkal tesztek jót , akik veletek jót tesznek , vajon jár-e valami különleges köszönet érte ? Hiszen ezt még a bűnösök is megteszik .
Ha csak azoknak adtok kölcsön , akiktől remélitek , hogy vissza is fogják fizetni , vajon jár-e valami különleges köszönet érte ? Bűnösök is adnak kölcsön bűnösöknek , hogy visszakapják .
De ti szeressétek ellenségeiteket , és tegyetek jót velük ! Adjatok kölcsön , és ne várjátok , hogy visszaadják ! Akkor Isten bőségesen meg fog jutalmazni titeket , és a Magasságos Isten fiai lesztek . Mert Isten jóságos a gonosz és hálátlan emberekhez is .
Legyetek ezért ti is irgalmasak és könyörületesek , ahogyan Atyátok is irgalmas és könyörületes ! ”
„ Ne ítéljetek el másokat , és akkor titeket sem ítélnek el ! Senkit se vádoljatok , vagy hibáztassatok , és akkor titeket sem vádolnak majd ! Bocsássatok meg másoknak , és akkor nektek is meg fognak bocsátani !
Adjatok másoknak , és akkor nektek is adni fognak ! Igen , bőségesen adni fognak nektek , többet , mint gondolnátok ! Olyan sokat öntenek a kezetekbe , hogy nem is bírjátok el , sőt az öletekbe ömlik majd . Mert amilyen mérték szerint adtok másoknak , nektek is ugyanolyan mérték szerint fognak adni . ”
Jelképes történetekkel tanította őket : „ Vezethet-e vak egy másik vakot ? Nem ! Hiszen akkor mindketten gödörbe esnek !
A tanítvány nem nagyobb a mesterénél . De ha már teljesen felkészült , ugyanolyan lesz , mint a mestere . ”
„ Miért nézed a szálkát a másik szemében , mikor a magadéban még a gerendát sem veszed észre ? !
Hogy mondhatod a másik embernek : » Barátom , hadd vegyem ki a szálkát a szemedből « , amikor a saját szemedben lévő gerendát észre sem veszed ? Képmutató ! Vedd ki előbb a saját szemedből a gerendát ! Akkor majd elég tisztán látsz ahhoz , hogy a szálkát is kivehesd az ő szeméből . ”
„ A jó fa nem terem rossz gyümölcsöt . Ugyanígy rossz fa sem teremhet jó gyümölcsöt .
Tehát a saját gyümölcsei mutatják meg , hogy a fa , amelyen termett , milyen . Tövises bokrok nem teremnek fügét , és a tüskés bozót sem terem szőlőt .
A jó ember jó dolgokat gyűjt össze a szívében . Azokból hozza elő mindazt a jót , amelyet mond és tesz . A gonosz ember szívében azonban gonosz dolgok vannak , és azokból hozza elő azokat a gonosz dolgokat , amelyeket mond és tesz . Mert a száj azt mondja ki , ami a szívet megtölti . ”
„ Miért mondjátok nekem : » Uram , Uram ! « , ha nem teszitek meg , amit mondok ?
Aki hozzám jön , meghallgatja tanításomat , és engedelmeskedik a szavaimnak ,
az hasonló ehhez : egy ember házat épített , és jó mélyre leásta az alapját . Egészen a kőszikláig ásott , és arra alapozta a házát . Azután jött az áradat , beleütközött a házba , és el akarta sodorni , de nem tudta megingatni , mert erős alapra építették .
Aki pedig hallja a szavaimat , de nem engedelmeskedik azoknak , az hasonló ehhez : egy ember házat épített , de minden alapozás nélkül , csak a földre . Amikor azonban jött az árvíz , a ház azonnal összedőlt . Csak egy romhalmaz maradt belőle . ”
Miután Jézus befejezte , amit mondani akart , Kapernaumba ment .
Élt ott egy római százados , akinek a szolgája annyira beteg volt , hogy már haldoklott . A százados nagyon kedvelte ezt a szolgáját ,
és mikor hallott Jézusról , elküldött hozzá néhány zsidó vezetőt . Általuk kérte Jézust , hogy jöjjön el , és gyógyítsa meg a szolgáját .
A zsidó vezetők el is mentek Jézushoz , és így kérlelték : „ Ez az ember megérdemli , hogy tedd meg , amire kér .
Szereti népünket , és a zsinagógánkat is ő építtette . ”
Jézus ekkor elindult velük a százados házához . Amikor már közel volt , a százados Jézus elé küldte néhány barátját ezzel az üzenettel : „ Uram , ne fáradj , mert nem vagyok rá méltó , hogy a házamba jöjj !
Ezért nem is jöttem személyesen hozzád . Elég , ha egy szót szólsz , és meggyógyul a szolgám .
Mert én is mások hatalma alatt álló ember vagyok , és vannak katonák , akiknek pedig én parancsolok . Ha valamelyiküknek azt mondom : » Menj ! « , az elmegy ; ha egy másiknak azt mondom : » Gyere ide ! « , az odajön hozzám . Ha azt mondom : » Tedd ezt ! « , megteszi . ”
Jézus csodálkozott a századoson . Odafordult az őt követő tömeghez , és azt mondta : „ Mondom nektek : egész Izráelben nem találtam ilyen hitet . ”
Amikor a küldöttek visszatértek a százados házába , a szolgát már egészségesen találták .
Ezután Jézus a tanítványaival Nain városába ment . Nagyon sokan kísérték .
Amikor a város kapuja felé közeledtek , látták , hogy éppen egy temetési menet jön velük szembe . A halott egy özvegyasszony egyetlen fia volt . A városból sokan kísérték az asszonyt .
Amikor az Úr meglátta az özvegyasszonyt , megsajnálta , és ezt mondta neki : „ Ne sírj ! ”
Odalépett a koporsóhoz , és megérintette . Akik a koporsót vitték , megálltak . Azután ezt mondta : „ Fiú , én mondom neked , kelj fel ! ”
A halott ekkor felült , és beszélni kezdett . Jézus pedig visszaadta őt az anyjának .
Mélységes csodálkozás és megdöbbenés lett úrrá az embereken . Dicsőítették Istent , és ezt mondták : „ Hatalmas próféta jelent meg közöttünk ! ” És : „ Isten eljött , hogy segítsen népének ” .
A Jézus híre egyre jobban terjedt Júdeában és az egész környéken .
A történteket Jánosnak is elmondták a tanítványai .
Ő pedig magához hívatta két tanítványát , és elküldte őket Jézushoz , hogy megkérdezzék tőle : „ Te vagy-e az , akinek el kellett jönnie , vagy valaki mást várjunk ? ”
Amikor a küldöttek megérkeztek Jézushoz , ezt mondták : „ Bemerítő János küldött minket , hogy megkérdezzük : Te vagy-e az , akinek el kellett jönnie , vagy mást várjunk ? ”
Abban az időben Jézus sok beteget és szenvedőt gyógyított meg . Sok gonosz szellemet űzött ki , és sok vaknak is visszaadta a látását .
Jézus így válaszolt a küldötteknek : „ Menjetek vissza Jánoshoz , és mondjátok el neki mindazt , amit láttatok és hallottatok : a vakok látnak , a bénák járnak , a leprások meggyógyulnak , a süketek hallanak , halottak támadnak fel , és a szegények az örömhírt hallgatják .
Boldog és áldott , aki elfogad engem , és nem kételkedik , hanem kitart mellettem . ”
Amikor János tanítványai elmentek , Jézus ezt mondta Jánosról az összegyűlt sokaságnak : „ Azért mentetek ki a pusztába , hogy széltől hajlongó nádszálat lássatok ? Ugye , nem ?
Vagy talán azért mentetek ki , hogy egy drága ruhába öltözött férfit lássatok ? Ugye , hogy nem ? ! Hiszen akik drága ruhákban járnak és kényelemben élnek , azok a királyi udvarban , palotákban laknak !
Akkor miért mentetek ki ? Kit akartatok látni ? Talán egy prófétát ? Bizony , valóban prófétát láttatok ! Sőt mondom nektek : még prófétánál is nagyobbat !
Mert János az , akiről mondja az Írás : » Elküldöm hírvivő követemet , aki előtted fog menni , hogy utat készítsen számodra . «
Igazán mondom , hogy azok között , akik asszonytól születtek , Bemerítő János a legnagyobb . Mégis , azok között , akik Isten Királyságába tartoznak , a legkisebb is nagyobb nála . ”
Akik hallgatták Jézust , mind igazat adtak Istennek , és elfogadták üzenetét , még a vámszedők is . Ezek voltak azok , akik már korábban bemerítkeztek Jánosnál .
De a farizeusok és törvénytanítók visszautasították Isten akaratát . Ez abból látszott , hogy nem merítkeztek be János felhívására .
Jézus így folytatta : „ Mihez is hasonlítsam ezt a nemzedéket ?
Olyanok ők , mint a gyerekek a téren , akik játszanak , és ezt kiabálják egymásnak : » Táncnótát furulyáztunk nektek , de nem táncoltatok . Siratót énekeltünk , de nem sírtatok . «
Mert eljött Bemerítő János , aki nem azt ette , mint a többiek , és nem ivott bort sem . Róla azt mondjátok : » Gonosz szellem lakik benne ! «
Azután eljött az Emberfia , aki ugyanúgy evett és ivott , mint mások . Róla meg azt mondjátok : » Nézzétek , milyen falánk és részeges ! Vámszedőkkel és bűnösökkel barátkozik ! «
De a bölcsességet a tettei igazolják . ”
Az egyik farizeus vendégségbe hívta Jézust , aki el is ment hozzá . Letelepedtek az asztalhoz .
Volt abban a városban egy bűnös asszony . Amikor megtudta , hogy Jézus a farizeus házában vacsorázik , ő is oda ment , és nagyon értékes illatszert hozott egy alabástrom korsócskában .
Sírva megállt Jézus mögött . A könnyeivel öntözte , hajával megtörölte , majd megcsókolta Jézus lábát , végül ráöntötte a drága illatszert .
A farizeus , aki meghívta Jézust , mindezt látta , de nem szólt , csak azt gondolta magában : „ Ha ez az ember valóban próféta lenne , akkor tudná , hogy miféle nő az , aki hozzáér . Tudná , hogy ez az asszony bűnös ! ”
Jézus ekkor megszólította a házigazdát : „ Simon , szeretnék valamit mondani neked ! ” „ Mondd csak , Mester ! ” — válaszolta Simon .
Jézus így folytatta : „ Volt egy hitelező , és annak két adósa . Az egyikük ötszáz ezüstpénzzel tartozott , a másik ötvennel .
Mivel egyikük sem tudta visszafizetni , a hitelező nagylelkűen elengedte mindkettőjük adósságát . A kettő közül vajon melyik szereti jobban a hitelezőt ? ”
Simon így válaszolt : „ Gondolom , az , akinek nagyobb adósságot engedett el . ” Mire Jézus azt mondta : „ Igazad van ! ”
Majd az asszonyra mutatva így folytatta : „ Látod ezt az asszonyt ? Eljöttem a házadba , de nem kínáltál vizet , hogy a poros lábamat megmossam . Ő pedig a könnyeivel mosta , és a hajával törölte meg a lábam .
Te nem üdvözöltél csókkal , ő pedig amióta csak megérkeztem , szüntelenül a lábamat csókolgatja .
Te nem kented meg a fejemet olajjal . Ő pedig a lábamat kente meg illatos olajjal .
Mondom neked , ennek az asszonynak sok bűnét megbocsátották . Ezt abból láthatod , hogy mennyire szeret ! Akinek viszont kevés bűnét bocsátották meg , abban a szeretet is kevesebb . ”
Ezután az asszonyhoz fordult : „ A bűneid meg vannak bocsátva ! ”
Akik vele együtt vacsoráztak , ezt gondolták : „ Ki lehet ez , hogy még a bűnöket is megbocsátja ? ”
Végül Jézus ezt mondta az asszonynak : „ A hited megmentett téged . Menj békességgel ! ”
Ezután Jézus a tizenkét apostollal a városokat és falvakat járta . Hirdette az Isten Királyságáról szóló örömhírt .
Volt velük néhány asszony is , akiket Jézus gonosz szellemektől szabadított meg és betegségekből gyógyított meg : a magdalai Mária , akiből hét gonosz szellem ment ki ,
Johanna , Kuza felesége , és Zsuzsanna , meg sokan mások is . Kuza Heródes egyik főembere volt . Ezek az asszonyok a saját vagyonukból támogatták Jézust és a tanítványokat .
Nagy tömeg gyűlt össze . Minden városból jöttek , Jézus pedig a következő jelképes történetet mondta nekik :
„ Egy földműves kiment a szántóföldjére vetni . Ahogy szórta a vetőmagot , néhány mag az útra esett . Ezeket az emberek eltaposták , az égi madarak pedig megették .
Némelyik mag köves talajra esett , de amint kicsírázott , el is száradt , mert nem kapott elég nedvességet .
Más magok tüskés gyomok közé hullottak . Felnőve a gyomok elnyomták a jó növényeket , így azok is elpusztultak .
Más magok viszont a jó földbe kerültek . Amikor megnőttek , bőséges termést hoztak : százszor annyit , amennyit a magvető elvetett . ” Jézus hangosan kiáltva fejezte be a történetet : „ Akinek van füle , hallja és értse meg , amit mondok ! ”
Tanítványai megkérdezték tőle , hogy mit jelent ez a történet .
Ő így felelt : „ Ti megérthetitek Isten Királyságának titkos igazságait , de a többieknek csak jelképes történeteket mondok , hogy » nézzenek , de ne lássanak , halljanak , de ne értsenek . « ”
„ Ennek a történetnek a következő a jelentése . A mag : Isten üzenete .
Az útra hullott magok esete azokat jelképezi , akik hallják ugyan Isten üzenetét , de a Sátán azonnal ellopja a magot a szívükből , hogy ne tudjanak hitre jutni és megmenekülni .
A köves talajra hullott magok esete azokat jelképezi , akik hallják Isten üzenetét , örömmel fogadják , de az nem tud meggyökerezni bennük . Ezek hisznek ugyan egy ideig , de amikor próbára teszik őket a nehézségek , elvesztik a hitüket , és elfordulnak Istentől .
A tüskés gyomok közé hullott magok esete azokat jelképezi , akik hallják Isten üzenetét , de ahogy az idő múlik , az élet gondjai , gazdagsága , és élvezetei elnyomják bennük Isten üzenetét , így végül soha nem hoznak termést .
A jó föld esete pedig azokat jelképezi , akik Isten üzenetét jó és őszinte szívvel befogadják , megőrzik , és türelmes állhatatossággal termést is hoznak . ”
„ Nem azért gyújtanak olajmécsest , hogy letakarják , vagy az ágy alá tegyék , hanem hogy a mécstartóra helyezzék , és világítson azoknak , akik bejönnek a szobába .
Mert minden rejtett dolog a világosságra fog kerülni . Minden titok nyilvánvaló lesz , és mindenki látni fogja .
Tehát gondoljátok át alaposan , amit hallotok ! Mert akinek van , az még többet kap . De akinek nincs , attól még azt is elveszik , amiről azt gondolja , hogy az övé . ”
Egyszer Jézus anyja és testvérei eljöttek , de a tömeg miatt nem tudtak a közelébe jutni .
Az emberek ekkor szóltak Jézusnak : „ Édesanyád és testvéreid odakinn állnak , és látni szeretnének . ”
De ő így válaszolt : „ Azok a testvéreim és anyám , akik meghallják Isten beszédét , és engedelmeskednek neki : megteszik , amit ő mond . ”
Azokban a napokban történt , hogy Jézus a tanítványaival együtt beszállt egy bárkába . „ Menjünk át a tó túlsó partjára ! ” — mondta nekik , és elindultak .
Miközben hajóztak , Jézus elaludt . Hirtelen szélvihar csapott le a tóra . A hajó már kezdett megtelni vízzel , és mindannyian veszélyben voltak .
A tanítványok ekkor felébresztették Jézust , és azt mondták : „ Mester ! Mester ! Végünk van ! ” Ekkor Jézus felkelt , ráparancsolt a szélre és a hullámokra , mire azok lecsillapodtak , és nagy csend lett .
Majd a tanítványokhoz fordult : „ Hol van a hitetek ? ” Ők nagyon megdöbbentek és elámultak ezen , és egymást kérdezgették : „ Kicsoda ez , hogy parancsol a szélnek és a víznek , azok pedig engedelmeskednek neki ? ! ”
Ezután megérkeztek Gadara vidékére , amely Galileával szemben van a Genezáreti-tó túlsó partján .
Amikor Jézus partra lépett , egy ember jött oda hozzá a város felől . Ebben a férfiben gonosz szellemek laktak , már régóta nem hordott ruhát , és nem házban lakott , hanem a sírbarlangokban tanyázott .
Jézus megkérdezte a gonosz szellemtől : „ Mi a neved ? ” Az pedig így felelt : „ Légió ” , mert sok gonosz szellem volt abban az emberben .
Így a gonosz szellemek kijöttek az emberből , és belementek a disznókba . Azok pedig a meredek hegyoldalról a tóba rohantak és mind belefulladtak .
Amikor a pásztorok látták , hogy mi történt , elfutottak és mindenkinek elmondták a városban és a falvakban .
Az emberek ekkor kijöttek Jézushoz , hogy lássák , mi történt . Azt , akiből a gonosz szellemek kimentek , ott találták Jézus lábánál : már fel volt öltözve , és teljesen épelméjűen viselkedett . Az emberek ekkor nagyon megrémültek .
Akik látták , elbeszélték a többieknek , hogyan gyógyult meg az az ember , akiben a gonosz szellemek voltak .
Ekkor Gadara egész népe arra kérte Jézust , hogy menjen el tőlük , mert nagy félelem töltötte el őket . Ezért Jézus hajóba szállt , és elment .
Az az ember azonban , akiből a gonosz szellemeket kiűzte , könyörgött neki , hogy hadd mehessen vele . De Jézus elküldte , és azt mondta neki :
„ Menj haza , és mondd el mindenkinek , mit tett veled Isten ! ” Ő el is ment , és az egész városban elhíresztelte , mit tett vele Jézus .
Amikor Jézus visszatért a másik partra , a tömeg örömmel üdvözölte , mert már vártak rá .
Ekkor egy Jairus nevű ember érkezett hozzá , aki a helyi zsinagóga vezetője volt . Leborult Jézus lábához , és arra kérte , jöjjön el a házához ,
mert egyetlen leánya , aki körülbelül tizenkét éves volt , haldoklott . Jézus el is indult vele , a tömeg pedig szorosan körülvette .
Volt ott egy asszony , aki már tizenkét éve olyan betegségben szenvedett , amely állandó vérzéssel járt . Minden pénzét orvosokra költötte , de senki sem tudta meggyógyítani .
Odalépett Jézus mögé , és megérintette Jézus ruhája szélét . Amikor ezt megtette , a vérzés azonnal megszűnt .
Jézus megkérdezte : „ Ki érintett meg ? ” Mindnyájan tagadták , Péter pedig ezt mondta : „ Mester , az emberek tolonganak körülötted , és szorongatnak téged ! ”
De Jézus így felelt : „ Valaki megérintett , mert éreztem , hogy erő áradt ki belőlem . ”
Amikor az asszony látta , hogy nem maradhat titokban , reszketve előjött , és leborult előtte . Mindenki előtt elmondta , hogy miért érintette meg , és hogy azonnal meggyógyult .
Jézus ekkor hozzá fordult : „ Leányom , mivel hittél , meggyógyultál . Menj el békességgel ! ”
Amíg Jézus beszélt , jött valaki a zsinagóga vezetőjének házából , és azt mondta Jairusnak : „ A leányod már meghalt , ne fáraszd tovább a Mestert ! ”
De Jézus meghallotta , és így biztatta Jairust : „ Ne félj , csak higgy , és meggyógyul a leányod ! ”
Amikor Jézus megérkezett a házhoz , senkit nem engedett bemenni , csak Pétert , Jánost , Jakabot , meg a leány apját és anyját vitte magával .
Közben mindenki sírt , jajgatott , és a leányt gyászolta . De Jézus rájuk szólt : „ Ne sírjatok , mert a leány nem halt meg , csak alszik ! ”
De azok kinevették , mert tudták , hogy a leány meghalt .
Akkor Jézus megfogta a kislány kezét , és megszólította : „ Kelj fel , kislány ! ”
Ekkor a leány szelleme visszatért , ő pedig azonnal talpra állt . Akkor Jézus mondta , hogy hamar adjanak neki enni .
A leány szülei nagyon csodálkoztak és meg voltak döbbenve . Jézus megparancsolta nekik , hogy senkinek se mondják el , ami történt .
Jézus magához hívta a tizenkét apostolt . Erőt és hatalmat adott nekik minden gonosz szellem fölött , és hogy betegeket gyógyítsanak .
Ezután elküldte őket , hogy hirdessék Isten Királyságát , és gyógyítsák meg a betegeket .
Ezt mondta nekik : „ Semmit se vigyetek magatokkal az útra : se botot , se tarisznyát , se kenyeret , se pénzt , csak a ruhát , amelyet viseltek !
Ha bementek egy házba , maradjatok ott , amíg abból a városból tovább nem mentek !
Ahol nem látnak szívesen titeket , annak a városnak a porát is rázzátok le a lábatokról , amikor elmentek onnan ! Ez figyelmeztetés lesz majd a számukra . ”
Az apostolok tehát útnak indultak , és minden faluban hirdették az örömhírt , és meggyógyították a betegeket .
Heródes fejedelem is hallott a történtekről . Zavarban volt , mert egyesek azt mondták , hogy János támadt fel a halálból .
Mások azt mondták , hogy Illés próféta jött vissza . Voltak , akik azt mondták , hogy valamelyik régi próféta támadt fel .
Heródes viszont azt mondta : „ Jánost én fejeztettem le . De ki lehet ez , akiről ilyen dolgokat hallok ? ” És látni akarta Jézust .
Amikor visszatértek az apostolok , elmondták Jézusnak , hogy mi mindent tettek . Jézus félrevonult velük a tömeg elől Bétsaida városa közelébe .
A sokaság azonban megtudta , hogy hol van , és utána mentek . Jézus örömmel fogadta őket , Isten Királyságáról beszélt nekik , és meggyógyította a betegeket .
Már közeledett az este , amikor a tizenkét apostol odalépett hozzá , és ezt javasolta : „ Küldd el őket , hogy a környező falvakban és tanyákon élelmet és szállást találjanak maguknak , mert ez a hely lakatlan ! ”
De Jézus ezt felelte : „ Ti adjatok nekik enni ! ” Az apostolok így feleltek : „ Összesen öt kenyerünk és két halunk van ! Vagy azt akarod , hogy mi menjünk el ennivalót venni ennek a sokaságnak ? ! ”
A tömegben ugyanis körülbelül ötezer férfi volt . Jézus akkor ezt mondta a tanítványoknak : „ Ültessétek le őket ötvenes csoportokban ! ”
A tanítványok így is tettek , és mindenkit leültettek .
Jézus kézbe vette az öt kenyeret és a két halat . Felnézett az égre , és hálát adott Istennek . Azután tört a kenyerekből , és a tanítványainak adta , hogy osszák szét az embereknek .
Mindnyájan ettek , és jóllaktak . Végül összeszedték a maradékot , és 12 kosarat töltöttek meg a darabokkal .
Egyszer , amikor Jézus egyedül imádkozott , odamentek hozzá a tanítványai . Ő megkérdezte tőlük : „ Mit mondanak rólam az emberek , ki vagyok én ? ”
Így válaszoltak : „ Egyesek Bemerítő Jánosnak tatranak , mások Illésnek . Megint mások egy régi prófétának tartanak , aki feltámadt . ”
Megkérdezte őket : „ És ti mit mondtok , ki vagyok én ? ” Péter így válaszolt : „ Te vagy a Krisztus , akit Isten küldött . ”
Ekkor Jézus szigorúan megparancsolta nekik , hogy erről senkinek se beszéljenek .
Majd ezt mondta : „ Az Emberfiának sokat kell szenvednie . A nép vezetői , a főpapok és a törvénytanítók elutasítják , és megölik . De a harmadik napon fel fog támadni . ”
Ezután mindannyiukhoz szólva ezt mondta : „ Aki engem akar követni , tagadja meg önmagát , naponta vegye fel a keresztjét , és úgy kövessen .
Mert aki meg akarja menteni a lelkét , vagyis az életét , az el fogja veszteni . De aki odaadja értem a lelkét , vagyis az életét , az örökre megmenti .
Ugyan mit ér , ha valaki az egész világot megnyeri , önmagát azonban elveszti ?
Aki most szégyell engem és a szavaimat , azt az Emberfia is szégyellni fogja , amikor majd dicsőségesen visszajön az Atya , és a szent angyalok dicsőségében .
Igazán mondom nektek : vannak köztetek olyanok , akik nem halnak meg addig , amíg meg nem látják az Isten Királyságát . ”
Körülbelül nyolc nappal később Jézus maga mellé vette Pétert , Jánost és Jakabot , és felment egy hegyre imádkozni .
Mialatt imádkozott , arca elváltozott , és a ruhája ragyogó fehér lett .
Péter és a többiek közben elaludtak . Mikor fölébredtek , látták Jézus dicsőségét , meg Mózest és Illést , akik mellette álltak .
Amikor a két férfi már indulni készült , Péter megszólította Jézust : „ Mester , olyan jó itt ! Készítsünk három sátrat : neked , Mózesnek és Illésnek ! ” De Péter nem tudta , hogy mit beszél .
Még be sem fejezte , amikor felhő jelent meg , és beárnyékolta őket . A tanítványok nagyon megijedtek , amikor a felhő körülvette őket .
A felhőből egy hang hallatszott . Ezt mondta : „ Ő a Fiam , akit kiválasztottam , őt hallgassátok ! ”
Miután ez a hang szólt , már csak Jézus volt ott , Mózes és Illés eltűnt . A tanítványok hallgattak a történtekről , és abban az időben senkinek sem mondták el , amit a hegyen láttak .
Másnap , amikor a hegyről lejöttek , hatalmas tömeg várta Jézust .
A tömegből valaki ezt kiáltotta : „ Mester ! Kérlek jöjj , és nézd meg a fiamat , mert ő az egyetlen gyermekem !
Időnként gonosz szellem támadja meg , a fiú hirtelen fölsikolt , rángatózik , és habzik a szája . Nagyon kínozza őt ez a gonosz szellem , alig hagyja élni .
Kértem a tanítványaidat , hogy űzzék ki a fiamból , de nem sikerült nekik . ”
Jézus így válaszolt : „ Milyen hitetlen és elfajult ez a nemzedék ! Meddig kell még veletek maradnom ? ! Meddig szenvedjelek el titeket ? ! Hozd ide a fiad ! ”
Amikor a fiú közeledett , a gonosz szellem a földre dobta , és megrázta . De Jézus ráparancsolt a gonosz szellemre , meggyógyította a fiút , és visszaadta az apjának .
Mikor az emberek látták Isten hatalmát , nagyon megdöbbentek és csodálkoztak . Amíg a többiek azon csodálkoztak , amit Jézus tett , ő ezt mondta a tanítványainak :
„ Jól jegyezzétek meg , amit most mondok ! Az Emberfiát hamarosan kiszolgáltatják az embereknek . ”
De a tanítványok nem értették , miről beszél . El volt rejtve előlük , ezért nem érthették meg . Ugyanakkor nem merték megkérdezni Jézustól , mit jelent ez .
A tanítványok egymás között arról vitatkoztak , hogy ki a legnagyobb közülük .
De Jézus rálátott a gondolataikra . Odavitt hozzájuk egy kisgyereket , és maga mellé állította .
Azt mondta nekik : „ Aki ezt a kisgyereket befogadja az én nevemben , az engem fogad be . Aki pedig engem befogad , az azt fogadja be , aki engem küldött . Mert az a legnagyobb , aki a legkisebb közöttetek ! ”
János , az egyik tanítvány ezt mondta : „ Mester ! Láttuk , hogy valaki a te nevedben űzi ki a gonosz szellemeket az emberekből . De megtiltottuk neki , mert nem a mi csoportunkkal együtt követ téged . ”
Jézus így válaszolt neki : „ Ne tiltsátok meg , mert aki nincs ellenetek , az veletek van . ”
Amikor közeledett az idő , hogy visszatérjen a Mennybe , Jézus szilárdan elhatározta , hogy felmegy Jeruzsálembe .
Követeket küldött maga előtt egy samáriai faluba , hogy ott szállást készítsenek neki .
De a samáriaiak nem akarták befogadni Jézust , mert Jeruzsálembe igyekezett .
Amikor ezt két tanítványa , Jakab és János megtudta , megkérdezték Jézustól : „ Uram , akarod-e , hogy a Mennyből tüzet parancsoljunk rájuk , hogy megégesse őket ? ”
De Jézus feléjük fordult , határozottan figyelmeztette és helyreigazította őket .
Ezután egy másik faluba mentek .
Útközben valaki ezt mondta Jézusnak : „ Bárhová mész , én követlek téged ! ”
Ő így válaszolt : „ A rókáknak van tanyájuk , és az égi madaraknak is van fészkük , de az Emberfiának nincs hol lehajtania fejét . ”
Egy másiknak ezt mondta : „ Csatlakozz hozzám , és legyél a tanítványom ! ” De az kérte : „ URam , engedd meg , hogy előbb elmenjek , és eltemessem apámat ! ”
Jézus ezt felelte : „ Hagyd , hogy a holtak eltemessék a saját halottaikat ! Te pedig menj , és hirdesd Isten Királyságát ! ”
Másvalaki így szólította meg : „ Követlek , Uram , de előbb hadd búcsúzzam el a családomtól ! ”
De Jézus így felelt neki : „ Aki egyszer szántani kezd , azután mégis visszafordul , az alkalmatlan arra , hogy Isten Királyságában éljen ! ”
Ezután az Úr kiválasztotta további hetvenkét tanítványát . Kettesével elküldte őket azokba a falvakba és városokba , ahová menni akart .
Ezzel küldte ki őket : „ Látjátok , milyen sok az aratnivaló , és ehhez képest milyen kevés az aratómunkás ! Imádkozzatok hát , és kérjétek az Aratás Urát : küldjön még több aratót , hogy a gabonáját learassák !
Menjetek ! Jegyezzétek meg , hogy úgy küldelek ki benneteket , mint bárányokat a farkasok közé .
Az útra ne vigyetek magatokkal se erszényt , se tarisznyát , se sarut , és senkit ne köszöntsetek útközben !
Ha egy házba bementek , először ezt mondjátok : » Békesség ennek a családnak « !
Ha békeszerető ember lakik abban a házban , a békesség , amit kívántok , megnyugszik rajta . De ha nem békeszerető , a békesség , amit kívántatok , visszaszáll rátok .
Maradjatok ugyanannál a békeszerető háznál , azt egyétek és igyátok , amivel megkínálnak , mert a munkás megérdemli a bérét ! Ne járjatok házról házra !
Ha olyan városba értek , ahol szívesen látnak titeket , fogadjátok el , amivel megkínálnak , és nyugodtan egyétek meg !
Gyógyítsátok meg a betegeket , és hirdessétek : » Megérkezett hozzátok Isten Királysága ! «
Ha pedig valamelyik városban nem látnak szívesen , menjetek ki az utcára , és mondjátok :
» Még a port is lerázzuk a lábunkról , és ezzel figyelmeztetünk benneteket ! Mégis tudjátok meg , hogy Isten Királysága megérkezett hozzátok ! «
Mondom nektek : Sodoma lakóinak elviselhetőbb lesz a helyzete az ítélet napján , mint az ott lakóknak . ”
„ Jaj neked , Korazin népe ! Jaj nektek , Bétsaida lakói ! Mert ha Tíruszban , vagy Szidónban történtek volna azok a csodák , amelyek nálatok történtek , ők már régen megváltoztatták volna az életüket ! Zsákruhában és hamuban ültek volna , hogy ezzel is kifejezzék , mennyire megbánták bűneiket .
Bizony , az ítélet napján jobb dolga lesz Tírusznak és Szidónnak , mint nektek !
És te , Kapernaum , azt hiszed , hogy az égig fognak magasztalni ? Nem ! A halál országába fogsz süllyedni ! ”
A tanítványainak ezt mondta Jézus : „ Aki titeket hallgat , engem hallgat . Aki titeket visszautasít , engem utasít vissza . Aki pedig engem visszautasít , azt utasítja vissza , aki elküldött engem . ”
Mikor a hetvenkét tanítvány nagy örömmel visszatért , azt mondták Jézusnak : „ Uram , még a gonosz szellemek is engedelmeskednek nekünk , mikor a nevedben rájuk parancsolunk ! ”
Jézus erre így felelt : „ Láttam a Sátánt , amikor lezuhant a Mennyből , mint a villámlás !
Figyeljetek rám ! Hatalmat adtam nektek , hogy kígyókon és skorpiókon tapossatok . Ez a hatalom nagyobb , mint az ellenség minden ereje , és semmi nem árthat nektek .
De ne annak örüljetek , hogy a szellemek engedelmeskednek nektek , hanem annak , hogy a nevetek fel van írva a Mennyben ! ”
Akkor Jézus a Szent Szellem által ujjongott , örült , és így dicsérte Istent : „ Dicsőítelek , Atyám , Menny és Föld Ura , hogy ezeket elrejtetted a bölcsek és okosak elől , de megmutattad azoknak , akik olyanok , mint a kisgyermekek . Igen , Atyám , mert így láttad jónak !
Atyám mindent átadott nekem . Senki más nem ismeri a Fiút , csak az Atya . Senki más nem ismeri az Atyát , csak a Fiú , és azok , akikkel a Fiú meg akarja ismertetni őt . ”
Amikor maguk között voltak , a tanítványokhoz fordult : „ Boldogok és áldottak vagytok , hogy ezeket láthatjátok !
Mert mondom nektek : sok próféta és király szerette volna látni , amit ti láttok , de nem látták ; és szerette volna hallani , amit ti hallotok , de nem hallották . ”
Egyszer Jézushoz jött egy törvénytanító , hogy próbára tegye . Megkérdezte : „ Mester , mit kell tennem , hogy örök életet kapjak ? ”
Jézus megkérdezte tőle : „ Mi van megírva a Törvényben ? Hogyan értelmezed ? ”
A törvénytanító így válaszolt : „ Szeresd az URat , Istenedet teljes szíveddel , egész lelkeddel és teljes értelmeddel , és szeresd embertársadat , mint saját magadat ! ”
„ Jól válaszoltál . Ezt tedd , és megkapod az örök életet ! ” — mondta Jézus .
A törvénytanító azonban igazolni akarta magát , és tovább faggatta Jézust : „ De hát ki az én embertársam ? ”
Jézus erre így válaszolt : „ Egyszer egy ember Jeruzsálemből Jerikóba utazott . Útközben rablók támadták meg , akik mindent elvettek tőle , még a ruháját is , megverték , majd félholtan otthagyták .
Nemsokára arra ment egy pap , de mikor meglátta a sebesültet , kikerülte , és otthagyta .
Később egy lévita ment arra . Mikor meglátta a sebesültet , ő is átment az út másik oldalára , és otthagyta .
Később arra utazott egy samáriai férfi is . Amikor meglátta a sebesültet , megsajnálta .
Odament hozzá , olajat és bort öntött a sebeire , és bekötözte . Ezután feltette a saját szamarára , elvitte egy vendégfogadóba , és ott ápolta tovább .
Másnap a fogadó gazdájának két ezüstpénzt adott , és azt mondta neki : » Gondoskodj erről az emberről , és amit ezenkívül ráköltesz , megfizetem , amikor visszajövök . «
Mit gondoltok , a három közül melyik volt igazi embertársa annak , akit kiraboltak ? ”
A törvénytanító így válaszolt : „ Az , aki megsajnálta és segített rajta . ” Jézus azt mondta : „ Igazad van , menj , és kövesd a példáját ! ”
Jézus a tanítványaival együtt egy faluba érkezett , ahol egy asszony vendégül látta őket , akit Mártának hívtak .
Ennek volt egy testvére , Mária , aki leült az Úr lábához , és úgy hallgatta a szavait .
Mártát eközben a sok háztartási munka teljesen lefoglalta . Odament Jézushoz , és ezt mondta : „ Uram , nem törődsz vele , hogy a testvérem magamra hagyott a munkában ? Szólj neki , hogy segítsen ! ”
Jézus így felelt : „ Márta , Márta ! Sok dolog miatt aggódsz és nyugtalankodsz .
Pedig csak kevés dolog van , amely igazán fontos , sőt valójában csak egyetlen egy . Mária jól választott ! Ezt soha el nem vehetik tőle . ”
Egyszer Jézus imádkozott valahol . Amikor befejezte , egyik tanítványa kérte : „ Uram , taníts minket imádkozni , ahogyan János is tanította a tanítványait ! ”
Jézus így válaszolt : „ Így imádkozzatok : Atyánk , imádkozunk , hogy nevedet mindenki tisztelje . Királyi uralmad jöjjön el !
Mindennapi kenyerünket add meg nekünk naponta !
Bocsásd meg bűneinket , ahogyan mi is megbocsátunk azoknak , akik vétkeztek ellenünk ! Ne engedd , hogy próbára tegyenek bennünket ! ”
Azután ezt mondta : „ Képzeljétek el , hogy az éjszaka közepén elmentek egyik barátotokhoz , és ezt mondjátok neki : » Barátom , adj kölcsön három kenyeret !
Egy ismerősöm érkezett hozzám átutazóban , és nincs mivel megkínálnom . «
Erre a barátod így válaszol odabentről : » Ne zavarj ! Az ajtót már bezártam , gyermekeimmel az ágyban fekszünk . Már túl késő van , nem tudok felkelni , hogy kenyeret adjak neked . «
Azt mondom nektek , lehet hogy pusztán a barátságotok kedvéért nem kel fel . De ha kitartóan kéritek , mégis felkel , és odaadja , amire szükségetek van .
Ezért mondom nektek : Kitartóan kérjétek , és megkapjátok ! Kitartóan keressétek , és megtaláljátok ! Kitartóan kopogtassatok , és kinyitják nektek az ajtót !
Mert aki kitartóan kér , megkapja , amit kér . Aki kitartóan keres , az megtalálja , amit keres . Aki kitartóan kopogtat , annak kinyitják az ajtót .
Ha a fia halat kér tőle , vajon melyik apa adna kígyót neki ? !
Vagy ha tojást kér , skorpiót ad neki ? !
Ha tehát még ti is tudtok jó ajándékot adni gyerekeiteknek , bár gonoszok vagyok , mennyivel inkább fog mennyei Atyátok Szent Szellemet adni azoknak , akik kérik tőle ! ”
Egyszer Jézus kiűzött egy emberből egy néma gonosz szellemet . Amikor az kiment belőle , az ember , aki addig néma volt , elkezdett beszélni . Ezen mindenki nagyon elcsodálkozott .
Néhányan viszont ezt mondták : „ Belzebubnak , a gonosz szellemek fejedelmének segítségével űzi ki a gonosz szellemeket . ”
Mások meg próbára akarták tenni Jézust , és azt kérték , hogy bizonyítékul mutasson nekik valamilyen csodálatos mennyei jelt .
De Jézus jól tudta , mi a szándékuk , és ezt mondta nekik : „ Ha egy királyság egyik része a másik ellen támad , az egész elpusztul . Hasonlóképpen tönkremegy az a család is , amelyben belső harcok dúlnak .
Ha tehát a Sátán a saját gonosz szellemeit űzi ki , akkor valójában önmaga ellen fordul , és a királysága nem állhat fenn tovább . Hiszen azt mondjátok , hogy én Belzebub segítségével űzöm ki a gonosz szellemeket .
De ha ez így van , akkor a ti tanítványaitok kinek a segítségével űzik ki azokat ? Így hát a ti tanítványaitok maguk bizonyítják , hogy tévedésben vagytok !
Ha viszont én Isten ujjával , vagyis a hatalmával űzöm ki a gonosz szellemeket , akkor nyilvánvaló , hogy Isten Királysága megérkezett hozzátok !
Ha egy erős ember talpig felfegyverkezve őrzi a házát , akkor biztonságban van a vagyona .
De ha megtámadja valaki , aki még nála is erősebb , és legyőzi , akkor elveszi tőle a fegyvereit , amelyekben az erős ember bízott . Azután a győztes elveszi a legyőzött vagyonát , és szétosztja a barátai között .
Aki nincs velem , az ellenem van . Aki nem velem dolgozik , az ellenem dolgozik . ”
„ Amikor egy gonosz szellem kimegy az emberből , száraz helyeken vándorol , és nyugalmat keres . Mikor nem talál , ezt mondja : » Inkább visszamegyek a házamba , ahonnan kijöttem ! «
Tehát visszatér , és azt kisöpörve , sőt feldíszítve találja .
Akkor elmegy , keres hét másik szellemet , akik még nála is gonoszabbak . Majd ezek mind beleköltöznek abba az emberbe , és ott laknak . Így végül annak az állapota még rosszabb lesz , mint először volt . ”
Amíg Jézus beszélt , a tömegből egy asszony felkiáltott : „ Mennyire megáldotta Isten az édesanyádat ! Milyen boldog lehet , hogy ő szült és szoptatott ! ”
De Jézus így válaszolt : „ Azok az igazán áldottak és boldogok , akik hallják , amit Isten mond , és engedelmeskednek neki ! ”
Amikor egyre nagyobb tömeg gyűlt Jézus köré , ő ezt mondta nekik : „ Gonosz ez a nemzedék ! Mindenáron valami csodálatos jelet akarnak látni bizonyítékul . De nem fognak semmilyen csodát látni , csupán azt , amely Jónás prófétával is történt .
Jónás próféta figyelmeztető jel volt Ninive lakói számára . Így lesz az Emberfia is figyelmeztető jel ennek a nemzedéknek .
Az ítélet napján Dél királynője együtt fog feltámadni ezzel a nemzedékkel , és elítéli őket . Miért ? Mert ő igen messziről utazott ide , hogy Salamon király bölcsességét hallja . Hozzátok pedig az jött el , aki nagyobb Salamonnál , mégsem hallgattok rá ! ”
Ninive lakói is feltámadnak az ítéletkor ezzel a nemzedékkel együtt , és elítélik őket . Ninive lakói ugyanis megváltoztatták az életüket , amikor Jónás üzenetét hallották . Most pedig nagyobb van itt Jónásnál , ti mégsem akartok megváltozni ! ”
„ Senki sem azért gyújt olajmécsest , hogy valami kosár alá rejtse . Nem , a mécsest a mécstartóra teszik , hogy világítson azoknak , akik bejönnek a szobába !
Testedet a szemed világítja meg , mint a mécses fénye . Ezért ha jóindulattal és segítőkészen nézel az emberekre , akkor egész lényedet elárasztja a világosság . De ha önző módon nézel az emberekre , akkor egész lényed elsötétül .
Vigyázz tehát , nehogy elsötétüljön a tekinteted , amelynek éppen világítania kellene !
Ha az egész testedet megvilágítja a fény , és nem marad benne egyetlen sötét zug sem , akkor leszel igazán világosságban . Olyan leszel , mint akit a mécses fénye egészen megvilágít . ”
Ezután , egy farizeus vendégségbe hívta Jézust , aki el is ment hozzá , és asztalhoz telepedtek .
Amikor a farizeus látta , hogy Jézus elhagyja az evés előtti szertartásos kézmosást , nagyon meglepődött .
Az ÚR ekkor megszólította a házigazdát : „ Ti farizeusok azt gondoljátok , hogy nagyon fontos a testet kívülről lemosni . Olyan ez , mintha a pohárnak és tányérnak csak a külsejét mosnátok meg . Pedig sokkal fontosabb , hogy belül tiszta legyen ! Mi van bennetek ? Tele vagytok mindenféle kapzsisággal és gonoszsággal !
Milyen ostobák vagytok ! Hiszen ugyanaz az Isten teremtette az ember külsejét , aki a belsejét !
Tehát azzal törődjetek , ami belül van ! Adjatok a rászorulóknak , akkor lesztek igazán tiszták !
Jaj nektek , farizeusok , mert tizedet adtok mentából , kaporból és minden más apró kerti növényből , de nem törődtök az igazságossággal , és az Isten iránti szeretettel ! Pedig elsősorban ezekkel kellene törődnötök , és közben azokat sem szabad elhanyagolnotok .
Jaj nektek , farizeusok , mert a zsinagógákban szívesen ültök a legjobb helyekre ! Szeretitek , ha az utcán és a piacon mindenki tisztelettel előre köszön nektek .
Jaj nektek , mert olyanok vagytok , mint a jeltelen sírok : rajtuk járnak az emberek , de nem is sejtik , mi van a lábuk alatt ! ”
Ekkor az egyik törvénytanító megszólalt : „ Mester ! Amikor így beszélsz , minket is megbántasz ! ”
Jézus így válaszolt neki : „ Jaj nektek is , törvénytanítók ! Szigorú szabályokat hoztok , amelyeket nehéz betartani , és ezeket rákényszerítitek az emberekre . Ti magatok azonban meg sem próbáltok ezek szerint élni !
Jaj nektek , mert síremlékeket építetek a prófétáknak , akiket őseitek öltek meg !
Ezzel bizonyítjátok , hogy helyeselitek , amit őseitek tettek . Ők megölték a prófétákat , ti meg síremléket építetek !
Erre mondta Isten bölcsessége : » Küldök hozzájuk prófétákat és apostolokat , akik közül egyeseket megölnek , másokat üldözni fognak . «
Bizony , ez a mostani nemzedék fogja elszenvedni a büntetést a világ teremtése óta meggyilkolt összes próféta miatt :
Ábeltől kezve egészen Zakariásig , akit az oltár és a Templom között gyilkoltak meg . Igazán mondom nektek : ez a nemzedék fogja elszenvedni a büntetést mindezekért !
Jaj nektek , törvénytanítók , mert magatokhoz ragadtátok Isten megismerésének kulcsát ! Ti magatok nem mentek be , akik pedig szeretnének , azokat megakadályozzátok ebben ! ”
Azután Jézus tovább ment . A törvénytanítók és farizeusok ettől kezdve nagyon ellenségesen viselkedtek vele . Rossz szándékkal faggatták különböző kérdésekkel ,
és egyre csak azt lesték , hogy melyik szavába tudnak belekötni .
Egyszer több ezren gyűltek össze Jézus körül . Olyan sokan voltak , hogy majdnem letaposták egymást . Jézus ekkor a tanítványaihoz fordult : „ Tartsátok távol magatokat a farizeusok kovászától , vagyis attól a képmutatástól , amely rájuk jellemző !
Mert minden eltitkolt dolog nyilvánosságra fog kerülni , és minden titok kitudódik !
Amit a sötétben mondtok , azt a világosságban fogják hallani . Amit a belső szobákban suttogtatok egymás fülébe , azt a háztetőkről fogják kihirdetni . ”
„ Nektek mondom , a barátaimnak : Ne féljetek azoktól , akik a testet megölik , de utána már nem árthatnak .
Megmondom , kitől féljetek : Istentől , akinek hatalma van , hogy miután megölt , a Gyehennára dobjon ! Őt féljétek és tiszteljétek !
Ugye két fillérért öt verebet lehet venni ? Mégis , egyetlen ilyen verébről sem feledkezik el Isten .
Még a hajszálaitokat is számon tartja ! Tehát ne féljetek : ti sok verébnél értékesebbek vagytok a számára . ”
„ Mondom nektek , aki az emberek előtt tanúskodik rólam , és vállal engem , arról az Emberfia is tanúskodik Isten angyalai előtt , és vállalja , hogy hozzá tartozik .
De aki nem vállal engem az emberek előtt , azt én sem vállalom Isten angyalai előtt .
Ha valaki az Emberfia ellen beszél , az kaphat erre bűnbocsánatot . De ha valaki a Szent Szellemet gyalázza , az nem nyer bocsánatot soha !
Amikor zsinagógákba , uralkodók és más hatalmasságok elé visznek titeket , ne aggódjatok előre , hogy mit feleljetek védekezésül , vagy mit mondjatok !
Ne tépelődjetek ezen , mert a Szent Szellem éppen akkor meg fog tanítani titeket , hogy mit mondjatok ! ”
Ekkor a tömegből valaki így kiáltott Jézusnak : „ Mester , mondd meg a testvéremnek , hogy ossza meg velem az örökséget ! ”
Jézus így válaszolt neki : „ Ember , ki tett engem bíróvá fölöttetek ? Miért én döntsem el , hogyan osztozzatok az örökségen ? ”
Majd ezt mondta : „ Vigyázzatok , és kerüljétek el a kapzsiságot ! Mert az ember élete , még ha bőségben él is , nem attól függ , mekkora vagyona van ! ”
Ezután egy tanító történetet mondott nekik : „ Volt egy gazdag ember , akinek a birtoka bő termést hozott .
Azon gondolkodott , hová tegye a sok termést , mert nem volt elég nagy a raktára .
Végül ezt határozta : » Lebontom a magtáraimat , nagyobbakat építek , és abban fogom tárolni a gabonámat és a többi termést .
Akkor majd elmondhatom : Milyen sok jó dolgot felhalmoztam ! Sok évre megvan mindenem , ami kell ! Most már ehetek , ihatok , és élvezhetem az életet ! «
De Isten megszólította : » Bolond , ezen az éjszakán meghalsz ! Kié lesz akkor a vagyonod , amit összegyűjtöttél ? ! «
Így jár az , aki csak magának gyűjt kincseket ! Isten szemében az ilyen ember valójában szegény ! ”
A tanítványaihoz fordulva így folytatta : „ Ezért azt mondom nektek , ne aggódjatok az életetek miatt , hogy mit egyetek ! Ne aggódjatok a testetek miatt se , hogy lesz-e mibe öltöznötök !
Mert az élet fontosabb , mint az étel , és a test fontosabb , mint a ruha .
Gondoljatok a hollókra : nem vetnek , és nem aratnak , nincs sem raktáruk sem magtáruk , Isten mégis gondoskodik róluk ! Mennyivel értékesebbek vagytok a madaraknál !
Ki tudná közületek aggodalmaskodásával akár csak egy órával is meghosszabbítani az életét ?
Ha pedig még ennyit sem tudsz aggodalmaskodással elérni , akkor mi értelme van a nagyobb dolgok felől aggódni ?
Figyeljétek meg a mezőn a vadvirágokat , hogyan növekednek ! Pedig nem fáradoznak , hogy ruhát készítsenek maguknak ! Mégis azt mondom nektek , Salamon király a dicsősége csúcsán sem öltözködött olyan szépen , mint ezek közül bármelyik .
Látjátok , ezek a virágok ma még élnek , holnapra már elszáradnak , és a tűzbe dobják őket , Isten mégis milyen gyönyörűen öltözteti őket ! Akkor titeket mennyivel inkább fog öltöztetni ? ! Ne legyetek hát kishitűek !
Ne azzal törődjetek , hogy lesz-e mit ennetek , vagy innotok ! Ne nyugtalankodjatok , és ne aggodalmaskodjatok !
Azok , akik nem ismerik Istent , mindenhol a világon ezzel vannak elfoglalva . Pedig Atyátok , az Isten jól tudja , hogy szükségetek van az ételre és italra .
Ahelyett , hogy ezek miatt aggódnátok , inkább törődjetek Isten királyi uralmával , és arra törekedjetek ! Ő pedig majd törődik azzal , hogy amire szükségetek van , megkapjátok .
Ne félj , te kis nyáj , mert Isten , az Atya úgy határozott , hogy nektek adja a Királyságot ! ”
„ Adjátok el vagyonotokat , és a pénzt osszátok szét a szegények között ! Ami ebben a világban gazdagságnak , vagyonnak számít , az idővel elfogy és tönkremegy , nem marad meg örökre . Ti olyan mennyei kincsekre törekedjetek , amelyek soha nem fogynak el , és örökre megmaradnak ! Ezeket a tolvajok nem lophatják el , sem a moly nem teszi tönkre .
Mert ahol a kincsetek van , ott lesz a szívetek is . ”
„ Legyetek készenlétben ! Mindig legyetek teljesen felöltözve , és a kezetekben a mécses mindig égjen !
Legyetek olyanok , mint a szolgák , akik várják uruk hazaérkezését a lakodalomból : amikor megérkezik és kopogtat , azonnal kinyitják előtte az ajtót .
Áldottak és boldogok azok a szolgák , akiket uruk ébren és készenlétben talál , amikor megérkezik ! Bizony , mondom nektek : az ilyen szolgákat uruk asztalhoz ülteti , ő pedig hozzákészül és kiszolgálja őket .
Boldogok , akiket készen talál , akár éjfélkor , akár hajnalban jön haza !
De jól jegyezzétek meg : ha a házigazda tudná , hogy melyimk órában jön a tolvaj , nem engedné , hogy betörjön a házba !
Ti is legyetek mindig készen ! Mert az Emberfia is akkor fog eljönni , amikor nem várjátok . ”
Akkor Péter megkérdezte : „ Uram , csak nekünk szólnak ezek a történetek , vagy mindenki másnak is ? ”
Az Úr így válaszolt : „ Gondoljátok el ezt az esetet : egyik szolgáját ura megbízza , hogy viseljen gondot a többi szolgájára , és idejében adjon nekik enni . Miből látszik , hogy ez a szolga hűséges és okos ?
Abból , hogy mikor az ura megérkezik , a szolga éppen azt a munkát végzi , amit ura rábízott ! Milyen boldog az ilyen szolga !
Igazán mondom nektek : ura rá fogja bízni egész birtokának igazgatását !
De mi történik , ha az a szolga gonosz , és azt gondolja , hogy ura még sokáig nem tér haza ? Verni kezdi a szolgatársait , férfiakat és nőket egyaránt , eszik-iszik és részegeskedik .
Ura azonban éppen akkor fog megérkezni , amikor a gonosz szolga nem számít rá , és nem is gondolja . Ura kegyetlenül megbünteti őt : oda küldi , ahová a hűtlenek kerülnek .
Az a szolga , aki tudta , hogy ura mit bízott rá , de nem fogott hozzá , hogy azt megtegye , vagy nem készült fel ura érkezésére , súlyos büntetést kap .
De mi lesz azzal a szolgával , aki nem tudta , hogy ura mit kíván tőle ? Az ilyen szolga enyhébb büntetést fog kapni . Mert akinek sokat adtak , az sokért felelős ! Akire sokat bíztak , attól sokat is kérnek számon ! ”
„ Azért jöttem , hogy tüzet hozzak a Földre , és mennyire szeretném , ha már lobogna !
Be kell merítkeznem , és nagy teher nehezedik rám , amíg ez meg nem történik !
Úgy gondoljátok , azért jöttem , hogy békét hozzak a Földre ? Nem ! Mondom nektek , azért jöttem , hogy ellentéteket keltsek , és az egyik embert szembefordítsam a másikkal .
Mostantól fogva még a családtagok is egymás ellen fordulnak : egy öttagú családban hárman lesznek kettő ellen , és ketten lesznek három ellen .
Az apa fia ellen fordul , és a fiú apja ellen . Az anya leánya ellen fordul , és a leány anyja ellen , az anyós menye ellen fordul , a meny pedig anyósa ellen . ”
Azután Jézus a tömeghez fordult : „ Amikor nyugatról felhő közeleg , azt mondjátok , hogy eső közeledik , és úgy is lesz .
Amikor déli szél fúj , azt mondjátok , nagy meleg jön , és úgy is lesz .
Képmutatók ! A közelgő időjárás előjeleit jól felismeritek , és megértitek , mint jelentenek ! Akkor hogy lehet , hogy nem ismeritek föl , és nem értitek meg azt , ami most történik ? ! ”
„ Miért nem tudjátok magatoktól eldönteni , hogy mi a helyes ?
Gondold el , hogy valaki vádol téged , pert indít ellened , és ellenfeleddel együtt a bíró elé kell állnotok . Ilyen esetben nagyon igyekezz , hogy még útközben kibéküljetek egymással ! Ha ez nem sikerül , az ellenfeled a bíró elé visz . A bíró átad a börtönőrnek , az pedig börtönbe zár téged !
Mondom neked : ki nem jössz onnan , amíg meg nem fizetted az utolsó fillért is , amivel tartozol ! ”
Abban az időben hírt hoztak Jézusnak arról , mi történt néhány galileai férfival . Pilátus , a római kormányzó megölette ezeket az embereket , és a vérük összekeveredett azoknak az állatoknak a vérével , akiket ők éppen Istennek feláldoztak .
Ekkor Jézus megkérdezte : „ Azt gondoljátok , hogy ezeknek a galileai férfiaknak amiatt kellett így meghalniuk , mert bűnösebbek voltak , mint a többiek ?
Nem ! Sőt , mondom nektek : ha meg nem változtatjátok , ahogy gondolkoztok és éltek , akkor mindnyájan meg fogtok halni , mint ők !
Vagy mit gondoltok arról a tizennyolc emberről , akik akkor haltak meg , mikor a Siloám tornya rájuk szakadt ? Gondoljátok , hogy bűnösebbek voltak , mint az összes többi jeruzsálemi ?
Nem ! Sőt , mondom nektek : ha meg nem változtatjátok , ahogy gondolkoztok és éltek , akkor mindnyájan meg fogtok halni , mint ők ! ”
Ezután egy jelképes történetet mondott nekik : „ Volt egy ember , aki fügefát ültetett a szőlőskertjébe . Egy idő múlva kiment , hogy gyümölcsöt szedjen róla , de egyet sem talált .
Ezért szólt a kertésznek : » Már három éve hiába keresek gyümölcsöt ezen a fán . Vágd ki ! Ne foglalja a földet hiába ! «
A kertész azonban így válaszolt : » Uram , kérlek , adj neki még egy évet ! Még felásom az alját , és megtrágyázom ,
akkor talán jövőre teremni fog . Ha mégsem , akkor vágd ki ! « ”
Egyszer Jézus a zsinagógában tanított szombaton .
Volt ott egy asszony , aki már tizennyolc éve beteg volt a benne lakó gonosz szellem miatt . Egészen összegörnyedt , és nem tudott felegyenesedni .
Amikor Jézus meglátta , magához hívta , és megszólította : „ Asszony , megszabadultál a betegségedtől ! ”
Rátette a kezét , mire az asszony azonnal felegyenesedett , és Istent dicsérte .
De a zsinagóga vezetője megharagudott Jézusra , amiért szombaton gyógyította meg az asszonyt . Ezt mondta : „ Hat nap van egy héten , hogy dolgozzatok . Azokon a napokon jöjjetek , ha meg akartok gyógyulni , ne szombaton ! ”
Erre az Úr így válaszolt : „ Képmutatók ! Ugye , szombaton is mindannyian kivezetitek az ökreiteket meg a szamaraitokat az istállóból , hogy megitassátok őket ? !
Nézzétek ezt az asszonyt , aki Ábrahámtől származik , és akit a Sátán tizennyolc évig fogva tartott ! Az ökröket meg lehet itatni szombaton , őt pedig nem szabad szombaton feloldozni a köteleiből ? ! ”
Ekkor mindenki elszégyellte magát , aki ellenkezett vele . Az emberek pedig örültek Jézus csodálatos tetteinek .
Jézus ezt mondta : „ Milyen az Isten Királysága ? Mihez hasonlít ?
Olyan az , mint a mustármag , amit a kertész elültet a kertjében . Amikor a mag kifejlődik , a növény szinte fává nő ! Még az égi madarak is fészket raknak ágai között . ”
Majd így folytatta : „ Mihez is hasonlítsam Isten Királyságát ?
Hasonló ehhez : egy asszony kovászt kevert három mérce lisztbe , majd állni hagyta , amíg az egész tészta megkelt . ”
Jézus Jeruzsálem felé közeledett , és közben falvakon és városokon ment keresztül . Útközben mindenhol tanított .
Egyszer valaki megkérdezte tőle : „ Uram , csak kevesen fognak megmenekülni ? ” Ő pedig így felelt :
„ Teljes erővel igyekezzetek , hogy be tudjatok menni a keskeny ajtón ! Mert mondom nektek : sokan próbálnak bejutni a keskeny ajtón át , de nem sikerül nekik .
Ha pedig a ház ura egyszer felkel , és bezárja az ajtót , ti kinn maradtok . Akkor majd kopogtattok , és azt mondjátok : » Uram , nyiss ajtót nekünk ! « De ő ezt feleli nektek : » Nem ismerlek titeket ! Honnan jöttetek ? «
Erre ti azt felelitek : » De hiszen együtt ettünk és ittunk veled , és az utcáinkon tanítottál . «
Ő azonban ezt fogja válaszolni : » Nem tudom , honnan jöttetek ! Menjetek innen , gonosztevők ! «
Amikor majd meglátjátok Ábrahámot , Izsákot , Jákóbot , és az összes prófétát Isten Királyságában , de ti nem mehettek be oda , hogy fogtok akkor sírni , és és hogy csikorgatjátok a fogaitokat !
Sokan jönnek majd keletről , nyugatról , északról és délről , és asztalhoz ülnek Isten Királyságában .
Jegyezzétek meg , hogy vannak utolsók , akikből elsők lesznek , és vannak elsők , akik utolsók lesznek . ”
Egyszer néhány farizeus jött Jézushoz . Ezt mondták neki : „ Menj el innen máshová , mert Heródes meg akar öletni téged ! ”
De Jézus így felelt nekik : „ Menjetek , és mondjátok meg annak a rókának , hogy ma és holnap gonosz szellemeket űzök ki az emberekből , és gyógyítok , de a harmadik napon befejezem a munkámat .
Ma , holnap és holnapután még úton kell lennem , mert lehetetlen , hogy egy próféta máshol haljon meg , mint Jeruzsálemben !
Jeruzsálem , Jeruzsálem ! Megölöd a prófétákat , és megkövezed azokat , akiket Isten hozzád küld ! Hányszor akartam összegyűjteni a gyermekeidet , ahogyan a tyúk szárnyai alá gyűjti csibéit , de ti nem akartátok !
Bizony elhagyatottá lesz a házatok ! Igazán mondom nektek : mostantól fogva nem láttok engem , addig a napig , amikor ezt mondjátok : » Áldott , aki az ÚR nevében jön !
Egyik szombaton Jézus vendégségbe ment az egyik vezető farizeus házába . Akik ott voltak , mind figyelték őt .
Egyszer csak egy vízkóros beteg állt meg előtte .
Jézus megkérdezte a törvénytanítóktól és a farizeusoktól : „ A Törvény szerint szabad-e szombaton meggyógyítani valakit , vagy nem ? ”
Azok csak hallgattak . Ekkor Jézus kézen fogta a beteget , meggyógyította , majd elküldte .
Azután ismét a törvénytanítókhoz és a farizeusokhoz fordult : „ Ha közületek valakinek a fia , vagy ökre beleesik egy kútba , ugye azonnal kihúzzátok onnan , még akkor is , ha éppen szombat van ? ! ”
Azok pedig egy szót sem tudtak válaszolni .
Ezután a vendégeknek is mondott egy történetet , mert észrevette , hogyan keresik maguknak a vacsorán az előkelő helyeket .
„ Ha lakodalomba hívnak , ne ülj mindjárt a legelőkelőbb helyre ! Lehet , hogy a házigazda nálad előkelőbb vendéget is meghívott .
Ha pedig a gazda odamegy hozzád , és azt mondja : » Add át neki a helyed ! « , akkor szégyenkezve a legutolsó helyre kell ülnöd .
Ezért ha meghívnak valahová , inkább ülj a legutolsó helyre ! Akkor , ha bejön a házigazda , azt mondja : » Barátom , ülj előbbre , egy jobb helyre ! « Ezzel megtisztel téged a vendégek előtt , akiket szintén meghívott .
Mert aki fölemeli magát , azt meg fogják alázni . Aki viszont megalázza magát , azt fölemelik . ”
Ezután pedig a házigazdához fordult : „ Amikor vendégséget készítesz , ebédet vagy vacsorát , ne a barátaidat , testvéreidet , rokonaidat , vagy gazdag szomszédaidat hívd meg ! Hiszen akkor viszonzásul ők is meghívnak téged , és ezzel már meg is kaptad jutalmadat !
Inkább szegényeket , nyomorékokat , sántákat és vakokat hívj meg vendégségbe !
Akkor boldog és áldott leszel , mert ők nem tudják a meghívásodat viszonozni . Az igazságszerető emberek feltámadásakor pedig majd megkapod ezért a jutalmadat . ”
Ekkor az egyik vendég ezt mondta Jézusnak : „ Milyen boldog , akit Isten Királyságában fognak vendégségbe hívni ! ”
Jézus így válaszolt : „ Egyszer valaki nagy vacsorát készített , amelyre sok vendéget meghívott .
Amikor eljött a vacsora ideje , elküldte szolgáját . Ezt üzente a meghívottaknak : » Jöjjetek a vacsorára , mert már minden elkészült ! «
De azok egytől egyig mentegetőzni kezdtek . Az első azt mondta a szolgának : » Szántóföldet vettem , oda kell mennem , hogy megnézzem . Kérlek , ments ki a gazdádnál ! «
A másik ezt mondta : » Öt pár igavonó ökröt vettem , és éppen most megyek kipróbálni őket . Kérlek , ments ki a gazdádnál ! «
Egy harmadik azt üzente : » Éppen most házasodtam , ezért nem tudok elmenni ! «
A szolga visszatért urához , és mindezt elmondta . A házigazda ekkor megharagudott , és megparancsolta a szolgának : » Siess , és hozd be a város utcáiról és tereiről a szegényeket , a nyomorékokat , a vakokat és a sántákat ! «
Később a szolga jelentette : » Uram , megtettem , amit parancsoltál , de még mindig van szabad hely . «
Ekkor az úr azt mondta : » Menj ki az országutakra , és az ösvényekre : sürgesd , sőt kényszerítsd az embereket , hogy jöjjenek be ! Azt akarom , hogy megteljen a házam vendégekkel !
Mert mondom nektek : akiket először meghívtam , azok közül senki sem fog velem vacsorázni . « ”
Nagy tömeg kísérte Jézust , ő pedig megfordult , és ezt mondta nekik :
„ Csak az lehet a tanítványom , aki hozzám jön , és jobban szeret engem , mint apját , anyját , feleségét , gyermekeit , és testvéreit ! Igen , csak ha jobban szeret engem , mint bármi mást , még a saját lelkét és az egész életét is !
Aki nem veszi vállára a keresztjét , és nem azzal együtt követ engem , az nem lehet a tanítványom !
Ha tornyot akarsz építeni , akkor előbb leülsz , és megtervezed a költségeket , igaz ? Hiszen látni akarod , hogy elég-e a pénzed az építkezés befejezéséhez !
Különben előfordulhat , hogy az alapot megépíted , de a házat már nem tudod befejezni . Akkor pedig , aki csak látja a félbemaradt épületet , gúnyolni fog , és azt mondja :
» Ez az ember hozzákezdett az építkezéshez , de befejezni már nem tudta . «
Ha egy király a hadseregével háborúba indul egy másik király ellen , akkor előbb tanácskozik , és haditervet készít . Ha neki csak tízezer katonája van , akkor meg kell gondolja , képes-e legyőzni az ellenfelét , aki húszezer harcossal jön ellene !
Mert ha nem , akkor inkább követeket küld az ellenséghez , amíg a másik király még távol van , és békét kér .
Ugyanez vonatkozik rátok is : minden vagyonotokat a hátatok mögött kell hagynotok , ha a tanítványaim akartok lenni . Aki erre nem képes , nem lehet a tanítványom ! ”
„ Jó a só , de ha elveszti az ízét , hogyan lehetne azt helyreállítani ?
Az ízetlen só nem ér semmit ! Sem a szántóföldre , sem a trágyára nem használható , ezért kidobják . Akinek van füle , hallja és értse meg , amit mondok ! ”
A vámszedők és a bűnösök mind Jézus köré gyűltek , hogy hallgassák .
De a farizeusok és a törvénytanítók morgolódni kezdtek : „ Ez az ember szívesen fogadja a bűnösöket , és együtt eszik és barátkozik velük ! ”
Ekkor Jézus a következő jelképes történetet mondta nekik :
„ Ha van száz juhod , és az egyik elkóborol a nyájtól , mit teszel akkor ? Ugye , otthagyod a kilencvenkilencet a pusztában , és utána mész annak az egynek , amelyik elveszett ? ! S addig keresed , amíg meg nem találod !
Mikor megtalálod , nagy örömmel a válladra veszed ,
és hazaviszed . Otthon összehívod a barátaidat és szomszédaidat , és ezt mondod : » Gyertek , örüljetek velem együtt , mert megtaláltam elveszett juhomat ! «
Ezért mondom nektek : ugyanígy nagyobb öröm lesz a Mennyben egyetlen bűnös miatt , aki megváltoztatja az életét , mint kilencvenkilenc igaz miatt , akiknek nincs szükségük arra , hogy megváltoztassák az életüket .
Vagy tegyük fel , hogy egy asszonynak van tíz ezüstpénze , és az egyiket elveszti . Mit fog tenni , mit gondoltok ? Ugye , lámpát gyújt , gondosan felsöpri az egész házat , és addig kutat utána , amíg megtalálja az elveszett pénzt ?
Mikor megtalálja , összehívja barátnőit és szomszédait , és ezt mondja : » Gyertek , örüljetek velem együtt , mert megtaláltam elveszett ezüstpénzemet ! «
Ezért mondom nektek : Isten angyalai ugyanígy örülnek , amikor egy bűnös megváltoztatja az életét . ”
Azután így folytatta : „ Egy embernek volt két fia .
A fiatalabbik azt mondta az apjának : » Apám , add nekem most azt a részt a család vagyonából , amely engem illet ! « Ekkor az apa szétosztotta a vagyonát a két fiú között .
Nem sokkal ezután a fiatalabbik minden vagyonát összeszedte , és elköltözött egy távoli országba . Ott ostoba módon költekező életmódot folytatott , és minden gazdagságát elpazarolta .
Miután már minden pénze elfogyott , nagy szárazság támadt azon a vidéken . A föld nem termett semmit , és mindenki éhezett . A fiú is éhes volt , és pénzre lett volna szüksége .
Ezért munkát vállalt egy ottani gazdánál , aki elküldte , hogy a disznónyáját őrizze .
A fiú már annyira éhes volt , hogy még abból is szívesen evett volna , amit a disznók ettek , de senki nem adott neki .
Végül belátta , hogy mennyire ostoba volt , és ezt mondta magában : » Apám minden szolgájának bőségesen van mit ennie . Én pedig éhen halok itt !
Azonnal elindulok , visszamegyek apámhoz , és azt mondom neki : Apám , vétkeztem Isten ellen , és ellened is .
Nem vagyok többé méltó , hogy a fiad legyek . De hadd legyek legalább olyan , mint a szolgáid , akik fizetésért dolgoznak ! «
Ezzel a fiú elindult , hogy visszatérjen az apjához . ” „ Még messze volt a háztól , amikor az apja meglátta és megsajnálta . Eléje szaladt , a nyakába borult , megölelte és megcsókolta .
A fiú pedig ezt mondta : » Apám , bűnt követtem el Isten ellen , és ellened is . Nem vagyok többé méltó , hogy a fiad legyek . «
De az apja ezt parancsolta a szolgáknak : » Siessetek , hozzátok ide a legszebb ruhát , és adjátok rá ! Húzzatok gyűrűt az ujjára , és sarut a lábára !
Azután hozzátok elő a hízott borjút , és vágjátok le , hogy együtt együnk és ünnepeljünk !
Mert a fiam meghalt , de feltámadt , elveszett , de újra megtaláltam ! « Ezután ünnepelni kezdtek . ”
„ Az idősebb fiú ezalatt a mezőn volt . Amikor hazafelé jött , és a ház közelébe ért , meghallotta a zenét és a táncot .
Odahívta az egyik szolgáját , és megkérdezte tőle , mi történt .
» Hazajött az öcséd - felelte az - Apád pedig levágatta a hízott borjút , mert épségben kapta vissza a fiát . «
Emiatt az idősebbik fiú megsértődött , és nem akart bemenni a házba . Az apja kiment hozzá , és kérlelte , hogy jöjjön be .
A fiú azonban így válaszolt : » Látod , én évek óta szolgállak , és teljesítem minden parancsodat . De nekem még egy kecskét sem adtál soha , hogy a barátaimat vendégül lássam !
Mikor hazajön az a fiad , aki a vagyonodat prostituáltakra pazarolta , te levágatod a kedvéért a hízott borjút , hogy a legfinomabb ételekkel kínálhasd ! «
Az apja erre így válaszolt : » Fiam , te mindig velem vagy , és minden vagyonom a tiéd !
De most gyere , ünnepeljünk és örüljünk , mert az öcséd , aki meghalt , most feltámadt ! Elveszett volt , de ismét megtaláltam őt ! « ”
Azután Jézus a tanítványainak mondott egy jelképes történetet : „ Volt egy gazdag ember , és annak egy vezető állású alkalmazottja : egy igazgató . Őrá bízta a tulajdonos egész gazdaságának irányítását . Ezt az igazgatót bevádolták a tulajdonosnál , hogy elpazarolja a rábízott vagyont .
Ezért a tulajdonos magához hívatta az igazgatót , és felelősségre vonta : » Mit hallok rólad ? ! Számolj el vele , hogyan gazdálkodtál a vagyonommal , mert többé nem kezelheted ! «
Erre az így gondolkozott : » Mit tegyek ? Látom , hogy elvesztem az állásomat ! Ahhoz nem vagyok elég erős , hogy fizikai munkát végezzek , koldulni meg szégyellek .
Tudom már , mit teszek ! Olyat kell tennem , hogy az emberek befogadjanak a házukba , mikor majd elvesztem az állásomat ! «
Azután egyenként magához hívatta a tulajdonos adósait . Megkérdezte az elsőtől : » Mennyivel tartozol ? «
Az így felelt : » Száz korsó oliva olajjal . « Mire ő azt mondta neki : » Itt a papírod , ülj le , és gyorsan javítsd ki ötvenre ! «
Azután a másodiktól is megkérdezte : » Hát te mennyivel tartozol ? « Az pedig így válaszolt : » Száz kórus búzával . « Ekkor ő ezt mondta : » Itt a papírod , javítsd ki nyolcvanra ! «
Később a gazdag ember mégis dicsérte ezt a csaló igazgatót , mert okosan viselkedett . Mert akik ehhez a világhoz tartoznak — el kell ismerni — okosabban bánnak a hozzájuk hasonló többi emberrel , mint azok , akik a világossághoz tartoznak .
Mondom nektek : Használjátok fel a vagyonotokat és pénzeteket arra , hogy barátokat szerezzetek magatoknak ! Így azután , amikor a földi dolgok elmúlnak , azok a barátok majd örömmel fogadnak titeket , mikor megérkeztek az örök hazába .
Aki hűségesen gazdálkodik a kevéssel , arra sokat is rá lehet bízni . De aki nem becsületes a kis dolgokban , az akkor is csalni fog , mikor sokat bíznak rá .
Ezért ha a világi vagyonnal és a pénzzel nem gazdálkodtok hűségesen , akkor nem fogják rátok bízni az igazi gazdagságot !
Ha nem gazdálkodtok hűségesen a mások vagyonával és pénzével , akkor nem fogják rátok bízni azt sem , ami pedig a tiétek !
Egy szolga nem szolgálhat egyszerre két úrnak . Mert vagy az egyiket gyűlöli , és a másikat szereti , vagy az egyikhez ragaszkodik , és a másikat megveti . Nem szolgálhatjátok egyszerre Istent és a pénzt . ”
Amikor hallották ezt a farizeusok , akik pénzsóvárak voltak , kigúnyolták Jézust .
Ő pedig ezt mondta nekik : „ Ti elhitetitek az emberekkel , hogy igazságosak vagytok , de Istent nem tudjátok becsapni , mert ő ismeri a szíveteket . Amit az emberek fontosnak és értékesnek tartanak , az Isten számára utálatos !
János megérkezése előtt Isten azt akarta , hogy az emberek a Törvény és a próféták írásai szerint éljenek . János fellépése óta azonban Isten Királyságának örömhírét hirdetjük . Sokan tejes erővel igyekeznek bejutni ebbe a Királyságba .
Mégis , a Törvényből egyetlen betű vagy pont sem veszíti el érvényességét ! Még az Ég és a Föld is könnyebben elmúlik , mint hogy ez megtörténjen ! ”
„ Aki a feleségétől elválik , és mást vesz feleségül , házasságtörést követ el . Aki pedig elvált asszonyt vesz feleségül , az szintén házasságtörést követ el . ”
„ Volt egyszer egy gazdag ember , aki gyakran rendezett nagy vendégségeket és fényes lakomákat , és drága ruhákat viselt .
A háza kapujában azonban egy sebekkel borított szegény koldus feküdt , akit Lázárnak hívtak .
Arra vágyott , hogy legalább a gazdag asztaláról lehulló maradékokkal jóllakhasson , de csak a kutyák jártak hozzá , és a sebeit nyalogatták .
Egy nap meghalt a koldus , és az angyalok Ábrahám karjaiba vitték . A gazdag is meghalt , és eltemették ,
de ő a halottak országába került , ahol szenvedés várta . Egyszer , amikor felnézett , meglátta a távolban Ábrahámot , mellette pedig Lázárt .
Ekkor így kiáltott fel : » Atyám , Ábrahám , könyörülj rajtam , és küldd el Lázárt , hogy az ujját vízbe mártva lehűtse a nyelvemet , mert borzasztóan éget ez a tűz ! «
De Ábrahám így válaszolt : » Fiam , emlékezz vissza ! Amíg a földön éltél , megkaptál minden jót . Lázár akkor csupa rosszat kapott . Most ő kap vigasztalást , te pedig szenvedsz .
De ráadásul köztünk és köztetek nagy és átjárhatatlan szakadék van . Így közülünk senki sem mehet át hozzátok , és tőletek sem jöhet át senki hozzánk . «
Ekkor a gazdag így kérte : » Atyám , akkor legalább küldd el Lázárt az apám házához !
Még van öt testvérem , és azt szeretném , ha Lázár figyelmeztetné őket , nehogy ők is ide kerüljenek , a kínzás helyére ! «
De Ábrahám így válaszolt : » Nekik ott van Mózes Törvénye és a próféták írásai , olvassák azokat ! «
De a gazdag tovább vitatkozott : » Nem úgy van , Atyám ! Ha valaki a halottak közül megy hozzájuk , akkor biztosan megváltoztatják az életüket . «
Ábrahám így válaszolt : » Ha Mózesre és a prófétákra nem hallgatnak , akkor az sem fogja meggyőzni őket , ha valaki feltámad a halottak közül . « ”
Ezt mondta Jézus a tanítványainak : „ Biztos , hogy fognak olyan dolgok történni , amelyek bűnbe viszik az embereket . De jaj annak , aki okozza ezeket !
Még akkor is jobban járna , ha malomkövet kötnének a nyakába , és a tengerbe dobnák , mint hogy bűnbe vigyen egyet is e kicsinyek közül .
Vigyázzatok , és legyetek óvatosak ! Ha a testvéred bűnt követ el , figyelmeztesd , és ha megbánja , bocsáss meg neki !
Ha napjában hétszer vétkezik ellened , és hétszer visszajön hozzád , hogy bocsánatot kérjen , akkor is bocsáss meg neki ! ”
Akkor az apostolok kérték az URat : „ Erősítsd a hitünket ! ”
Az Úr így válaszolt : „ Ha legalább akkora hitetek lenne , mint egy mustármag , mondhatnátok ennek az eperfának , hogy szakadjon ki tövestől , és gyökerezzen meg a tengerben : és engedelmeskedne nektek . ”
„ Képzeljétek el , hogy egyikőtöknek van egy szolgája , aki szánt vagy nyájat őriz . Amikor a munka után haza jön , mit mondtok neki ? Azonnal az asztalhoz hívjátok : » Gyere , ülj le , és vacsorázz meg ! « ?
Ugye , hogy nem ? Inkább azt mondjátok neki : » Készíts nekem vacsorát , vedd fel a kötényedet , és szolgálj ki , amíg eszem és iszom ! Azután majd te is vacsorázhatsz . «
A szolgát nem illeti semmiféle külön dicséret azért , hogy elvégzi , amit rábíztak ! Hiszen csak azt tette , ami a kötelessége volt .
Rátok is ez érvényes . Ha mindazt elvégeztétek , amit rátok bíztak , ti is elmondhatjátok : » Szolgák vagyunk , nem érdemlünk semmi külön elismerést . Hiszen csak azt tettük , ami a kötelességünk volt . « ”
Jézus útban volt Jeruzsálem felé , és Galileából éppen Samáriába érkezett .
Amikor az egyik faluba ért , tíz leprás jött vele szembe , akik jó távol megálltak ,
és onnan kiabáltak : „ Jézus , Mester , segíts rajtunk ! ”
Mikor Jézus látta őket , ezt mondta nekik : „ Menjetek , mutassátok meg magatokat a papnak ! ” Azok mind a tízen el is indultak , és útközben meggyógyultak .
Egyikük , amikor látta , hogy meggyógyult , visszajött Jézushoz , és hangosan dicsérte Istent .
Azután arcra borult Jézus lába előtt , és megköszönte neki , hogy meggyógyította . Ez az egy éppen samáriai volt .
Jézus ezt kérdezte : „ Nem tízen gyógyultak meg ? Hol van a többi kilenc ?
Egyikük sem jött vissza , hogy Istent dicsőítse , csak ez az idegen ? ”
Azután hozzá fordult : „ Kelj fel , és menj el ! A hited meggyógyított téged . ”
Egyszer a farizeusok megkérdezték Jézust , mikor jön el Isten Királysága . Így válaszolt : „ Isten Királysága bizony eljön , de nem szemmel látható módon .
Nem úgy , hogy az emberek rámutatnak : » Itt van ! « , vagy » Ott van ! « Mert Isten Királysága bennetek és közöttetek van . ”
A tanítványainak pedig ezt mondta : „ Eljön majd az idő , amikor szeretnétek látni és megtapasztalni legalább egyetlen egyet az Emberfiának napjai közül , de nem fogtok látni .
Amikor ezt mondják nektek : » Nézd , itt van ! « , vagy : » Ott van ! « , ne menjetek oda , és ne kövessétek őket ! ”
„ Ahogy a villám megvilágítja egyik végétől a másikig az egész égboltot , úgy lesz látható az Emberfia is azon a napon , amikor visszajön .
De előbb még sokat kell szenvednie . Ez a nemzedék pedig elutasítja őt .
Ami Nóé idejében történt , ugyanaz fog megtörténni az Emberfiának idejében is .
Akkor az emberek ettek , ittak , megházasodtak és férjhez mentek egészen addig , amíg Nóé be nem ment a bárkába . Azután jött az Özönvíz , és mindenkit elpusztított .
Ugyanaz történik majd , mint ami Lót idején történt . Az emberek akkor is ettek , ittak , vásároltak és eladtak , ültettek és építettek .
De mikor Lót kiment Sodomából , tűz és kéneső hullott az égből , és mindenkit elpusztított a városban .
Ugyanez történik majd azon a napon is , amikor az Emberfia megjelenik .
Azon a napon , ha valaki éppen a háztetőn lesz , azonnal meneküljön ! Be se menjen a házba , hogy magával vigyen valamit ! Ha a mezőn lesz , azonnal meneküljön , ne menjen vissza a házába !
Emlékezzetek Lót feleségére !
Mert aki meg akarja őrizni a lelkét , vagyis az életét , az el fogja veszteni . De aki feladja az életét , az örökre megmenti .
Mondom nektek : azon az éjszakán ha ketten lesznek egy ágyban , az egyiket elviszik , a másikat otthagyják .
Ha két asszony őröl majd együtt a kézimalommal , az egyiket elviszik , a másikat otthagyják . ”
A tanítványok megkérdezték tőle : „ Hová , Uram ? ” Ő pedig így válaszolt : „ Ahol a holttest van , oda gyűlnek a keselyűk . ”
Jézus egy jelképes történetet mondott a tanítványainak . Arra tanította őket , hogy kitartóan imádkozzanak , és ne fáradjanak bele soha .
„ Egy városban volt egy bíró , aki nem tisztelte Istent , s nem becsülte az embereket .
Élt abban a városban egy özvegyasszony , aki folyton a bíróhoz járt , és kérlelte : » Szolgáltass nekem igazságot ellenfelemmel szemben , és védj meg tőle ! «
A bíró egy ideig nem akart rajta segíteni , de végül ezt gondolta : » Istent nem tisztelem , és nem érdekel , hogy mit gondolnak rólam az emberek .
De ez az özvegyasszony már terhemre van , mert folyton a nyakamra jár . Nem bánom , igazságot szolgáltatok neki és megvédem , hogy ne járjon ide , és ne zaklasson tovább . « ”
Az Úr így folytatta : „ Figyeljétek , mit mondott ez az igazságtalan bíró !
Mit gondoltok , ha még ő is igazságot szolgáltat , akkor Isten mennyivel inkább ! Isten megvédi választottait , és igazságot szolgáltat azoknak , akik éjjel-nappal kiáltanak hozzá . Nem fogja feleslegesen várakoztatni őket !
Mondom nektek , Isten valóban hamarosan igazságot szolgáltat választottainak ! De amikor az Emberfia visszajön , vajon talál-e valakit a földön , aki igazán hisz benne ? ”
Voltak ott olyan elbizakodottak , akik úgy gondolták , hogy őket Isten biztosan elfogadja . Ugyanakkor a többieket pedig lenézték . Ezeknek Jézus elmondott egy tanító történetet .
„ Két ember felment a Templomba imádkozni : egy farizeus meg egy vámszedő .
A farizeus egyedül megállt , jó távol a vámszedőtől , és így imádkozott magában : » Istenem , hálát adok neked , hogy én nem vagyok olyan rossz , mint a többiek . Nem vagyok sem tolvaj , sem csaló , sem házasságtörő . Nem vagyok olyan , mint ott az a vámszedő .
Hetente kétszer böjtölök , és minden keresetemből tizedet adok . «
A vámszedő , aki távolabb állt , még a tekintetét se merte az égre emelni . Szomorúságában a mellét verte , és így imádkozott : » Istenem , könyörülj rajtam , mert bűnös vagyok ! «
Mondom nektek , hogy a vámszedőt és az imádságát Isten elfogadta , és már úgy mehetett haza . De a farizeust és az imádságát nem fogadta el ! Miért ? Mert aki felemeli magát , azt megalázzák , aki pedig megalázza magát , azt felemelik ! ”
Az emberek még kisgyerekeiket is odavitték Jézushoz , hogy megérintse őket . Amikor látták ezt a tanítványok , rájuk szóltak , és el akarták őket zavarni .
De Jézus magához hívta a gyermekeket , és ezt mondta a tanítványainak : „ Ne zavarjátok el őket ! Engedjétek a gyerekeket hozzám jönni ! Hiszen Isten Királysága olyanoké , akik hozzájuk hasonlítanak !
Igazán mondom nektek : ha valaki nem úgy fogadja Isten Királyságát , mint ahogy a gyerekek , nem is fog bemenni oda ! ”
Jézust megkérdezte egy zsidó vezető : „ Jó Mester , mit kell megtennem , hogy örök életet kapjak ? ”
Jézus így felelt : „ Miért nevezel engem jónak ? Egyedül csak Isten jó !
Ismered a Törvény parancsait : » Ne kövess el házasságtörést , ne gyilkolj , ne lopj , ne tanúskodj hamisan , tiszteld apádat és anyádat ! « ”
A férfi ezt válaszolta : „ Ezeket gyermekkorom óta mind megtartottam . ”
Jézus ekkor így folytatta : „ De egy valami még hiányzik belőled : add el minden vagyonodat , és amit érte kapsz , oszd szét a szegények között ! Akkor majd a Mennyben lesznek a kincseid ! Azután gyere , és kövess engem ! ”
A férfi , mikor ezt hallotta , igen elszomorodott , mert nagyon gazdag volt .
Jézus látta , hogy elszomorodott , és ezt mondta : „ Milyen nehezen mennek be a gazdagok Isten Királyságába !
Könnyebb a tevének egy tű lyukán átbújni , mint a gazdag embernek Isten Királyságába bemenni . ”
Akik ezt hallották , megkérdezték tőle : „ Akkor hát , egyáltalán ki kaphat örök életet ? ”
Jézus így felelt : „ Az embereknek ez lehetetlen , de Istennek lehetséges . ”
Ekkor Péter ezt mondta : „ Látod , mi mindent elhagytunk , amink csak volt , hogy kövessünk téged ! ”
Jézus így válaszolt : „ Igazán mondom nektek , akik elhagyták otthonukat , feleségüket , testvéreiket , szüleiket , vagy gyermekeiket Isten Királyságáért ,
azok mindannyian a többszörösét kapják vissza még ebben a világban , a következő korszakban pedig örök életet kapnak . ”
Azután félrehívta tizenkét tanítványát , és ezt mondta : „ Figyeljetek rám ! Most felmegyünk Jeruzsálembe . Ott minden be fog teljesedni , amit a próféták az Emberfiáról megírtak .
Az Emberfiát kiszolgáltatják a nem zsidó embereknek : kigúnyolják , meggyalázzák , leköpik ,
megverik , s végül megölik . Az utána következő harmadik napon pedig fel fog támadni . ”
A tanítványok azonban ebből semmit sem értettek , mert el volt rejtve előlük . Nem értették , hogy Jézus miről beszélt .
Jézus Jerikó felé közeledett . Az út szélén egy vak koldus ült , és kéregetett .
A vak hallotta , hogy sokan mennek el mellette , és kérdezősködött , hogy mi történik .
Megmondták neki , hogy a názáreti Jézus megy arra .
Ekkor a vak felkiáltott : „ Jézus , Dávid Fia , könyörülj rajtam ! ”
Akik éppen mellette mentek el , rászóltak , hogy maradjon csendben . De ő csak még jobban kiabált : „ Dávid Fia ! Könyörülj rajtam ! ”
Jézus megállt , és szólt , hogy vezessék hozzá a vakot . Amikor odajött , megkérdezte tőle :
„ Mit kívánsz ? Mit tegyek veled ? ” Ő így válaszolt : „ Uram , szeretnék újra látni ! ”
Jézus ezt mondta neki : „ Láss ! A hited meggyógyított téged . ”
Ő pedig azonnal visszanyerte a látását , dicsőítette Istent , és követte Jézust . Ezt mindenki látta , és dicsérte Istent .
Ezután Jézus Jerikóba ért , és keresztülment a városon .
Élt ott egy Zákeus nevű gazdag ember , aki a vámszedők vezetője volt .
Szerette volna látni , hogy ki az a Jézus . De mivel alacsony termetű volt , nem látott semmit a sokaság miatt .
Ezért előreszaladt , és felmászott egy fügefára , hogy onnan nézze meg Jézust , aki arra felé ment .
Mikor Jézus a fa alá ért , felnézett rá , és azt mondta : „ Zákeus , gyere le gyorsan , mert ma a te házadban kell megszállnom . ”
Zákeus ekkor lejött a fáról , és örömmel befogadta Jézust a házába .
Amikor látták ezt az emberek , mindannyian így kezdtek morgolódni : „ Bűnöshöz megy vendégségbe ! ”
De Zákeus felállt , és a vendégek előtt ünnepélyesen megígérte az Úrnak : „ Uram , összes vagyonom felét szétosztom a szegények között ! Akiket pedig becsaptam , azoknak négyszer annyit fizetek vissza kárpótlásul ! ”
Jézus akkor ezt mondta neki : „ Ma szabadult meg a bűntől ez a család , mivel Zákeus is Ábrahám fia .
Mert az Emberfia azért jött a földre , hogy megkeresse az elveszetteket , és megmentse őket . ”
Jézus már közeledett Jeruzsálemhez , és voltak , akik úgy gondolták , hogy Isten királyi uralma hamarosan nyilvánvaló módon elkezdődik . Ezért Jézus elmondott nekik egy jelképes történetet .
„ Egy főrangú ember távoli országba akart utazni , hogy ott királlyá koronázzák , és azután visszatérjen .
Elutazása előtt magához hívatta tíz szolgáját . Mindegyiküknek adott egy-egy zacskó ezüstpénzt , és megbízta őket : » Gazdálkodjatok ezzel a pénzzel , amíg vissza nem érkezem ! «
De a saját népe gyűlölte őt . Ezért követséget küldtek utána , és ezt üzenték : » Nem akarjuk , hogy ő legyen a királyunk ! «
A főrangú embert valóban királlyá koronázták , és azután hazatért . Maga elé hívatta a szolgáit , akiknek a pénzt adta . Megkérdezte tőlük , milyen haszonnal forgatták a rájuk bízott pénzt .
Jött az első szolga , és beszámolt : » Uram , egy zacskó pénzt bíztál rám , ezzel újabb tíz zacskó pénzt szereztem . «
Az úr megdicsérte : » Jól van , jó szolgám ! Mivel hűségesen gazdálkodtál azzal a kevéssel , amit rád bíztam , ezért most tíz várost bízok rád , hogy azokat kormányozd . «
Azután jött a második szolga , és ő is beszámolt : » Uram , egy zacskó pénzt bíztál rám , ezzel újabb öt zacskó pénzt szereztem . «
Ennek az úr azt mondta : » Te pedig öt várost kormányozz ! «
Ekkor jött a harmadik , és azt mondta : » Uram , itt a pénzed , amit rám bíztál ! Egy kendőbe kötöttem , és félretettem .
Féltem tőled , mert szigorú és könyörtelen vagy : elveszed azt is , ami nem jár neked , és azt is learatod , amit nem te vetettél . «
Az úr erre így válaszolt : » A saját szavaid alapján ítéllek meg , gonosz szolga ! Úgy gondoltad , hogy szigorú vagyok : elveszem azt is , ami nem jár nekem , és azt is learatom , amit nem én vetettem .
Akkor miért nem fektetted be a pénzemet , hogy mikor visszajövök , kamattal megnövelve kapjam vissza ? ! «
Azután szólt az ott álló szolgáknak : » Vegyétek el tőle még azt az egy zacskó pénzt is , és adjátok annak , akinek tíz zacskó pénze van ! «
Erre azok így válaszoltak : » De urunk , annak már van tíz zacskó pénze ! «
Az úr így felelt : » Mondom nektek : aki jól gazdálkodik azzal , amit kapott , arra még többet fognak bízni , és bőségben lesz . Aki viszont , nem használja , amit kapott , attól mindent el fognak venni .
Most pedig hozzátok elém azokat az ellenségeimet , akik nem akarták , hogy a királyuk legyek ! Öljétek meg őket itt , előttem ! « ”
Miután ezeket elmondta , Jézus továbbment Jeruzsálem felé .
Amikor Betfagé és Betánia közelébe , az Olajfák hegyéhez ért , előre küldte két tanítványát . Ezt mondta nekik :
„ Menjetek ebbe a faluba ! Amikor beértek , találtok ott egy kikötött szamárcsikót , amelyen még soha nem ült senki . Oldjátok el , és hozzátok ide !
Ha valaki megkérdezi , miért oldjátok el , ezt mondjátok : » Az Úrnak van szüksége rá . « ”
A két tanítvány elment , és mindent úgy talált , ahogy Jézus mondta .
Amint a szamárcsikót eloldozták , a gazdái megkérdezték : „ Miért oldjátok el ? ”
Ők pedig így válaszoltak : „ Az Úrnak van szüksége rá . ”
Odavezették Jézushoz , azután a felsőruhájukat ráterítették a szamárcsikó hátára , és felültették rá Jézust .
Amerre Jézus ment , az emberek a felsőruhájukat leterítették előtte az útra .
Amikor az Olajfák hegyének lejtőjéhez közeledett , követőinek tömege hangos örömmel dicsérni kezdte Istent azokért a csodákért , amelyeket látott .
Ezt kiáltották : „ Áldott a király , aki az Úr nevében jön ! Békesség a Mennyben , dicsőség a magasságban Istennek ! ”
A tömegben volt néhány farizeus , akik ezt mondták Jézusnak : „ Mester , szólj rá a tanítványaidra , hogy ne kiáltozzanak ! ”
De ő így felelt meg nekik : „ Mondom nektek : ha ők elhallgatnak , akkor a kövek fognak kiáltani ! ”
Ahogy Jézus közeledett Jeruzsálemhez , egy olyan helyre ért , ahonnan jól látszott a város . Ekkor sírni kezdett a város miatt ,
és megszólította : „ Ó Jeruzsálem , bárcsak felismerted volna a békességre vezető utat ! De most el van takarva előled , nem látod !
Bizony , eljön az idő , amikor ellenségeid körülvesznek és megostromolnak ! Minden oldalról bekerítenek ,
földig rombolnak , és megölik gyermekeidet ! Nem marad kő kövön falaidon belül ! Miért ? Mert nem ismerted fel az alkalmas időt , amikor eljött hozzád , aki meg akart menteni . ”
Ezután Jézus bement a Templom területére , és kezdte kizavarni onnan a kereskedőket .
Ezt mondta nekik : „ Meg van írva : » Házam imádság háza lesz ! « De ti » rablók barlangjává « tettétek . ”
Ezután minden nap tanított a Templom területén . A főpapok , a törvénytanítók , és a nép vezetői pedig keresték az alkalmat , hogy megölhessék őt .
De nem tudták , mit tegyenek , mert az emberek nagy figyelemmel és örömmel hallgatták , amit mondott .
Egyik nap Jézus a Templom területén tanított , és hirdette az örömhírt . Odamentek hozzá a főpapok , a törvénytanítók , és a nép vezetői .
Megkérdezték tőle : „ Miféle hatalommal teszed ezeket a dolgokat ? Ki adott neked erre felhatalmazást ? ”
Jézus visszakérdezett : „ Én is kérdezek tőletek valamit . Mondjátok meg nekem ,
az , hogy János bemerítette az embereket , Istentől volt , vagy az emberektől ? ”
Ekkor azok így tanakodtak egymás közt : „ Ha azt válaszoljuk , hogy Istentől volt , akkor megkérdezi majd : » Akkor miért nem hittetek neki ? «
Ha meg azt mondjuk , hogy az emberektől volt , akkor a nép megkövez minket , mert meg vannak győződve , hogy János próféta volt . ”
Ezért azt felelték Jézusnak : „ Nem tudunk erre válaszolni . ”
„ Ha nem akartok válaszolni nekem , akkor én sem mondom meg , kitől kaptam ezekre felhatalmazást ! ”
Azután egy történetet mondott : „ Volt egy gazda , aki szőlőt telepített . Azután az egész szőlőskertet bérbe adta gazdálkodóknak , majd hosszú időre elutazott egy másik országba .
Amikor eljött a szüret ideje , elküldte egyik szolgáját a bérlőkhöz , hogy hozza el a szőlő terméséből a tulajdonosnak járó részt . De a bérlők megverték a szolgát , és üres kézzel küldték vissza .
A tulajdonos ekkor másik szolgáját küldte , de a bérlők azt is megverték , tiszteletlenül bántak vele , és üres kézzel küldték el .
Elküldte hát a harmadik szolgáját is , de azt is bántalmazták , megsebesítették , és kidobták a szőlőskertből .
Végül a tulajdonos azt gondolta : » Mit tegyek most ? Elküldöm hozzájuk egyetlen fiamat , akit nagyon szeretek . Őt biztosan meg fogják becsülni ! «
Mikor a bérlők meglátták a fiút , így tanakodtak maguk között : » Nézzétek , ő a tulajdonos fia ! Ő a szőlőskert örököse ! Gyertek , öljük meg , hogy miénk legyen az öröksége ! «
Ezzel a fiút kidobták a szőlőskertből , és megölték . Mit gondoltok , mit fog velük tenni erre a tulajdonos ?
Eljön , elpusztítja a bérlőket , és a szőlőskertet másoknak adja ! ” Akik hallották ezt a történetet , így kiáltottak fel : „ Szó sem lehet róla ! Isten mentsen , hogy ez megtörténjen ! ”
Jézus ekkor a szemükbe nézett , és ezt mondta : „ Akkor mit jelent ez az Írás : » Az a kő lett a sarokkő , amely az építőknek nem kellett « ?
Aki ráesik erre a kőre , az mind összetörik , akire pedig ez a kő esik , azt szétzúzza . ”
A törvénytanítók és a főpapok megértették , hogy a történetet róluk mondta . Ezért legszívesebben azonnal letartóztatták volna Jézust , de nem merték , mert féltek az emberektől .
Ettől kezdve azonban állandóan figyelték Jézust . Kémeket küldtek utána , akik jószándékúnak mutatták magukat . Szerették volna rajtakapni , amint valami rosszat mond . Az volt a tervük , hogy ha ez sikerül , átadják Jézust a római kormányzónak , akinek hatalma volt rá , hogy elítélje .
Ezért a kémek megkérdezték : „ Mester , tudjuk , hogy amit mondasz és tanítasz , az mind igaz . Tudjuk , hogy nem vagy személyválogató , és amit Isten útjáról tanítasz , az is igaz .
Mondd meg nekünk : helyesnek tartod-e , hogy adót fizessünk a császárnak , vagy nem ? ”
Jézus azonban átlátott alattomos szándékukon , ezért így felelt meg nekik :
„ Mutassatok nekem egy ezüstpénzt ! Kinek a képmása és neve van rajta ? ” „ A császáré ” — felelték azok .
„ Akkor adjátok meg a császárnak , ami a császáré , és Istennek , ami Istené ! ” — mondta Jézus .
Ezen a válaszon megdöbbentek , és elhallgattak , mert az emberek előtt nem tudtak Jézus szavaiba belekötni .
Néhány szadduceus jött Jézushoz . Ők azok , akik azt mondják , hogy nincs föltámadás . Megkérdezték tőle :
„ Mester , Mózes azt írta , hogy ha egy férfi gyermektelenül hal meg , akkor a fivérének feleségül kell vennie a meghalt férfi özvegyét . Így kell gondoskodnia arról , hogy meghalt testvérének mégis legyen utóda .
Volt egyszer hét fiútestvér . Az első megnősült , de gyermektelenül halt meg .
Ezután a második fiútestvér vette feleségül az asszonyt ,
majd a harmadik , és így tovább , míg végül mindannyian gyermektelenül haltak meg .
Végül az asszony is meghalt .
A feltámadáskor melyiküknek lesz a felesége ez az asszony ? Hiszen mind a hétnek a felesége volt ! ”
Jézus így felelt : „ Akik ebben a világban élnek , megnősülnek és férjhez mennek .
De azok , akiket méltónak találnak arra , hogy a halottak közül feltámadjanak , és abban a következő korban éljenek , nem fognak többé megnősülni , vagy férjhez menni .
Nem is halhatnak meg soha , mert olyanok lesznek , mint az angyalok . Ezek az Isten fiai , mivel feltámadtak a halálból .
Különben már Mózes is világosan rámutatott arra , hogy a halottak feltámadnak . Amikor az égő bokorról írt , az URat Ábrahám Istenének , Izsák Istenének és Jákób Istenének nevezte .
Márpedig , Isten nem a halottak , hanem az élők Istene ! Hiszen Isten számára ők mindannyian élnek . ”
Néhány törvénytanító erre így válaszolt : „ Helyesen válaszoltál , Mester ! ”
Ettől kezdve senki sem merte őt tovább kérdezgetni .
Ekkor Jézus kérdezett valamit tőlük : „ Hogyan mondhatják azt a Krisztusról , hogy Dávid Fia ?
Hiszen maga Dávid mondja a zsoltárokban : » Így szólt az ÚR az én Uramhoz : Ülj a jobb oldalamra ,
amíg ellenségeidet hatalmad alá kényszerítem ! «
Ha tehát Dávid Urának nevezte Krisztust , hogyan lehet akkor Krisztus Dávid Fia ? ”
Miközben az egész nép hallgatta , Jézus a tanítványaihoz fordult :
„ Legyetek elővigyázatosak a törvénytanítókkal ! Szeretnek előkelő ruhában járni , és szívesen veszik , ha tisztelettel köszöntik őket az utcán . Szeretik a legelőkelőbb helyeket elfoglalni a zsinagógában és az ünnepi vacsorákon .
Ugyanakkor az özvegyektől csalással elveszik a házukat . Azt akarják , hogy mindenki felfigyeljen rájuk , ezért a nyilvánosság előtt hosszasan imádkoznak . Ők súlyosabb büntetést fognak kapni . ”
Jézus látta , hogy a gazdagok hogyan dobják az adományaikat a Templom perselyébe .
Meglátott ott egy szegény özvegyasszonyt is , aki két rézpénzt dobott a perselybe .
Ekkor Jézus ezt mondta : „ Igazán mondom nektek , ez a szegény özvegyasszony többet tett a perselybe , mint bárki más .
Mert a gazdagok a feleslegükből adtak , abból , amire nem volt szükségük , de ez az özvegyasszony szegény , és mégis mindent odaadott : ez volt az egész vagyona . ”
Jézus tanítványai a Templomról beszélgettek . Dicsérték , hogy milyen gyönyörű , milyen hatalmas és szép kövekből épült , és milyen sok áldozati ajándékkal van díszítve . Ekkor Jézus ezt mondta :
„ Látjátok ezeket az épületeket ? Eljön az idő , amikor itt kő kövön nem marad ! Mindezt porig fogják rombolni . ”
Akkor a tanítványok megkérdezték : „ Mester , mikor lesz ez ? És mi lesz a jele annak , hogy elérkezett az ideje , amikor ezek megtörténnek ? ”
Ő pedig így válaszolt : „ Vigyázzatok , nehogy valaki félrevezessen titeket ! Mert sokan jönnek majd az én nevemben , akik azt mondják : » Én vagyok az ! « Meg azt : » Közel van az idő ! « De ti ne kövessétek őket !
Amikor pedig háborúkról , lázadásokról és zavargásokról hallotok , meg ne rémüljetek ! Mert ezeknek előbb meg kell történniük , de a vég nem azonnal következik ezek után . ”
Azután így folytatta : „ Egyik nemzet a másik ellen támad , és egyik ország a másik ellen .
Pusztító erejű földrengések lesznek . Különböző helyeken az embereknek nem lesz mit enniük , és járványos betegségek fognak pusztítani . Rettenetes dolgok fognak történni , az égen pedig csodálatos jelek látszanak .
De még mielőtt ezek megtörténnek , az emberek ellenetek fordulnak , üldözni fognak , letartóztatnak , börtönbe zárnak , átadnak a zsinagógák vezetőinek , királyok és kormányzók elé állítanak benneteket miattam .
De mindez alkalmat ad majd nektek arra , hogy tanúskodjatok rólam .
Ezért határozzátok el , hogy nem fogtok előre aggódni amiatt , hogyan védjétek meg magatokat .
Én majd idejében a szátokba adom , hogy mit mondjatok . Olyan bölcsességet adok nektek , amellyel ellenfeleitek nem tudnak vitatkozni , de még válaszolni sem .
Ellenetek fordulnak és átadnak az ellenségeiteknek még a szüleitek , testvéreitek , rokonaitok és barátaitok is . Egyeseket meg is ölnek közületek .
Mindenki gyűlöl majd benneteket , mert az én nevem miatt .
Mégsem tudnak igazán ártani nektek !
Türelmes kitartással fogjátok megmenteni lelketeket . ”
„ Amikor látjátok , hogy Jeruzsálemet hadseregek veszik körül , akkor tudjátok meg , hogy közel van a pusztulása .
Akkor , akik Júdeában vannak , meneküljenek a hegyekbe . Akik a városban vannak , menjenek ki onnan , és akik vidéken vannak , ne menjenek be a városba !
A próféták szavai szerint , ahogy az Írásokban feljegyezték , Isten meg fogja büntetni népét . Ezek azok a napok , amikor a próféták szavai beteljesülnek .
Milyen rettenetes lesz azokban a napokban a terhes és szoptató anyáknak ! Nagy nyomorúság lesz ezen a földön , és súlyos harag nehezedik erre a népre !
Egy részüket karddal ölik meg , más részüket fogságba viszik , szerte a világon minden nép közé . Jeruzsálemet pedig letapossák , és megszállják a nem zsidó népek , amíg csak le nem jár az idejük . ”
„ Csodálatos jelenségek fognak mutatkozni a Napban , a Holdban és a csillagokban , amelyek bizonyos dolgokat előre jeleznek . A föld népei megrémülnek és összezavarodnak a viharos tenger harsogó hullámaitól .
Az emberek elájulnak , sőt meghalnak rémületükben , mikor látják , hogy mi közeldik a világra . Még az égben lévő hatalmasságok is meginognak .
Azután mindenki meglátja az Emberfiát4 amint eljön a felhőkön , nagy hatalommal és királyi dicsőségben !
Amikor pedig ezek elkezdődnek , egyenesedjetek fel , és emeljétek fel a fejeteket , mert a szabadulásotok ideje már közel van ! ”
Azután Jézus mondott a tanítványainak egy jelképes történetet : „ Figyeljétek meg a fügefát , és a többi fákat !
Amikor látjátok , új leveleket hajtanak , magatok is tudjátok , hogy már közel van a nyár .
Ehhez hasonlítanak azok a dolgok is , amelyekről beszéltem . Amikor majd látjátok , hogy ezek megtörténnek , tudni fogjátok , hogy Isten Királysága már közel van !
Igazán mondom nektek : ez a nemzet el nem múlik , amíg mindezek a dolgok be nem teljesednek .
Az ég és a föld elmúlik , de amit én mondok , az soha nem múlik el : mindig érvényes marad ! ”
„ Vigyázzatok ! Ne engedjétek , hogy a lelketeket valami túlterhelje , vagy lenyomja ! Nehogy elsötétüljön a szívetek a mámortól , részegségtől , vagy az élet gondjaitól ! Különben az a nap váratlanul és felkészületlenül érhet benneteket , mint ahogy a csapda megfogja a vadállatokat .
Mert az a nap így fog eljönni , és mindenkit elér , aki akkor a földön él .
Ti azonban mindig éberen őrködjetek ! Imádkozzatok , hogy kimeneküljetek azokból a dolgokból , és túléljétek az elkövetkező eseményeket ! Imádkozzatok , hogy bizalommal megállhassatok az Emberfia előtt ! ”
Jézus nappal a Templom területén tanított , de este kiment az Olajfák hegyére , és ott töltötte az éjszakát .
Az egész sokaság már kora reggel sietett a Templom területére , hogy Jézust hallgassa .
Közeledett már a kovásztalan kenyerek ünnepe , amit pászka ünnepnek is neveztek .
A főpapok és törvénytanítók keresték a módját , hogyan végeztessék ki Jézust . De ezt titokban akarták megtenni , mert féltek a néptől .
Jézus tizenkét apostola közül az egyik Júdás Iskáriótes volt . A Sátán belement ebbe a Júdásba .
Ő pedig elment a főpapokhoz és a templomőrség vezetőihez , és beszélt velük . Arról tanakodtak , hogyan adhatná Júdás a kezükbe Jézust , hogy letartóztassák .
A vezetők nagyon megörültek Júdás ajánlatának , és megígérték , hogy megfizetik , ha a terv sikerül .
Meg is egyeztek , és ettől kezdve Júdás kereste a kedvező alkalmat , hogy Jézust olyankor adja az ellenségei kezébe , amikor nincs körülötte nagy sokaság .
Eljött a kovásztalan kenyerek napja , amelyen fel kell áldozni a pászkabárányt .
Jézus azt mondta Péternek és Jánosnak : „ Menjetek , és készítsétek el nekünk a pászkavacsorát , hogy együtt megehessük ! ”
Ők megkérdezték : „ Hol akarod , hogy elkészítsük ? ” Jézus így válaszolt :
„ Ahogy beértek a városba , találkozni fogtok egy férfival , aki egy korsó vizet visz . Kövessétek , ahová megy ,
és mondjátok a ház gazdájának : » A Mester kérdezi , hol van az a vendégszoba , ahol megünnepelheti a pászkavacsorát tanítványaival . «
Ekkor ő mutat nektek egy nagy , berendezett szobát az emeleten . Ott készítsétek el ! ”
A tanítványok elmentek , és elkészítették a pászkavacsorát . Mindent úgy találtak , ahogy Jézus mondta .
Amikor eljött az ideje , Jézus asztalhoz telepedett apostolaival együtt .
Ezt mondta nekik : „ Mennyire kívántam , hogy a pászkavacsorát veletek együtt ehessem , még a szenvedéseim előtt !
Mert mondom nektek : egészen addig nem fogok pászkavacsorát enni , amíg majd beteljesedik Isten Királyságában . ”
Azután kezébe vett egy pohár bort , hálát adott Istennek , és ezt mondta : „ Igyatok ebből mindannyian !
Mert mondom nektek : mostantól fogva nem iszom a szőlő terméséből , egészen addig , amíg el nem jön Isten Királysága . ”
Azután Jézus kenyeret vett a kezébe , hálát adott Istennek , darabokra törte a kenyeret , szétosztotta tanítványai között , miközben ezt mondta : „ Ez az én testem , amelyet értetek adok . Ti is ugyanezt tegyétek , és így emlékezzetek rám ! ”
Ugyanígy , a vacsora végén kezébe vett egy pohár bort , és ezt mondta : „ Ez a pohár bor az új szövetséget jelenti , amely akkor lép életbe , amikor véremet , vagyis életemet értetek adom . ”
De nézzétek : itt van az asztalon annak a keze , aki elárul engem !
Mert az Emberfia el fog menni , ahogyan az el van határozva , de jaj annak , aki elárulja őt ! ”
Az apostolok ekkor egymástól kérdezgették , ki lehet az , aki ilyet tenne közülük .
Ezután vitatkozni kezdtek , hogy ki a legnagyobb közülük .
De Jézus ezt mondta nekik : „ A nem zsidó népek királyai uralkodnak népük felett . Akiknek pedig valamilyen hatalmuk van , jótevőknek hívatják magukat .
De ti ne legyetek ilyenek ! Éppen ellenkezőleg : aki közöttetek a legnagyobb , az olyan legyen , mintha ő lenne a legkisebb ! Aki vezető , az olyan legyen , mint a szolga !
Mert ki a nagyobb : aki az asztalnál ül , vagy az , aki kiszolgálja ? Bizony , az , aki az asztalnál ül ! Én pedig olyan vagyok közöttetek , mint aki szolgál nektek .
Ti vagytok , akik mindeddig kitartottatok mellettem , és velem maradtatok megpróbáltatásaimban .
Atyám nekem adta a királyi hatalmat . Én is hatalmat adok nektek , hogy velem együtt uralkodjatok Királyságomban .
Velem együtt fogtok enni és inni asztalomnál a Királyságomban . Királyi trónokon fogtok ülni , és uralkodni fogtok Izráel népének tizenkét törzse felett . ”
„ Simon , Simon , a Sátán engedélyt kért , hogy próbára tehessen titeket , és megrostáljon , ahogy a búzát szokták .
De én imádkoztam érted , hogy a hited kiállja a próbát . Ezért amikor hozzám visszatérsz , erősítsd meg a testvéreidet ! ”
Erre Péter így felelt : „ Uram , kész vagyok veled börtönbe menni , vagy ha kell , meg is halok veled együtt ! ”
Jézus így válaszolt : „ Péter , mondom neked , ma éjjel , még mielőtt a kakas kukorékol , háromszor le fogod tagadni , hogy ismersz engem ! ”
Azután így folytatta : „ Amikor elküldtelek titeket pénz , tartalék ruha és saru nélkül , hiányzott-e valami szükséges dolog ? ” Ők pedig így feleltek : „ Nem , mindenünk megvolt . ”
Ekkor Jézus ezt mondta nekik : „ De most , akinek van pénze , vagy valami holmija , vegye magához ! Ha pedig nincs kardja , adja el a felsőruháját , és az árán vegyen egyet !
Mert mondom nektek : be kell teljesednie rajtam ennek az Írásnak : » Úgy bántak vele , mint egy bűnözővel . « Igen , ezt rólam írták meg , és hamarosan be is fog teljesedni . ”
A tanítványok ekkor így feleltek : „ Nézd , Uram , itt van két kard ! ” Ő pedig így válaszolt : „ Elég lesz ! ”
Ezután Jézus szokása szerint kiment a városból az Olajfák hegyére , tanítványai pedig követték .
Amikor odaért , ezt mondta nekik : „ Imádkozzatok , hogy legyen erőtök ellenállni a kísértésnek ! ”
Ezután távolabb ment tőlük , mintegy ötven lépésnyire . Letérdelt , és így imádkozott :
„ Atyám , ha ez egyezik akaratoddal , vidd el tőlem a szenvedésnek ezt a poharát , hogy ne kelljen kiinom ! De mindenképpen az legyen meg , amit te akarsz , ne az én akaratom ! ”
Ekkor egy angyal jelent meg a Mennyből , és megerősítette Jézust ,
aki halálos küzdelemben még erőteljesebben imádkozott . Verejtéke olyan volt , mint mikor nagy vércseppek hullanak a földre .
Amikor befejezte az imádkozást , felállt , és visszament a tanítványokhoz . Látta , hogy a szomorúság miatt elaludtak .
Felkeltette őket : „ Miért alszotok ? Keljetek fel , és imádkozzatok , hogy legyen erőtök ellenállni a kísértésnek ! ”
Éppen amikor ezt mondta , egy csoport érkezett hozzájuk . Júdás vezette őket , a tizenkét apostol egyike , aki Jézushoz lépett , hogy köszöntésül megcsókolja .
De Jézus így szólította meg : „ Júdás , így árulod el az Emberfiát ? Ezzel a baráti köszöntéssel adsz nekik jelt ? ”
Amikor a körülötte levő tanítványok látták , hogy mi készül , megkérdezték tőle : „ Uram , most vágjuk őket a kardunkkal ? ”
Valamelyik apostol rá is vágott a főpap szolgájára , és levágta a jobb fülét .
De Jézus rászólt arra , akinél a kard volt : „ Állj meg ! Hagyd abba ! ” Azután megérintette a szolga fülét , és meggyógyította .
Majd oda fordult a főpapokhoz , a templomőrséghez és a nép vezetőihez , akik érte jöttek : „ Kardokkal és botokkal jöttök ellenem , mintha rabló lennék ? !
Amikor minden nap közöttetek voltam a Templom területén , nem fogtatok el . De eljött a ti órátok : amikor a sötétség uralkodik . ”
Ekkor letartóztatták Jézust , elvezették , és a főpap házába vitték . Péter pedig távolról követte őket .
Később , amikor az emberek tüzet gyújtottak az udvar közepén , és köré telepedtek , Péter is leült közéjük .
Egy szolgálólány meglátta , amint ott ült a tűz fényében . Közelebbről is megnézte , és ezt mondta : „ Ő is Jézussal volt . ”
De Péter letagadta : „ Asszony , nem ismerem őt ! ”
Valamivel később másvalaki is meglátta Pétert , és megszólította : „ Te is közéjük tartozol ! ” De Péter így felelt : „ Ember ! Nem vagyok közülük való ! ”
Körülbelül egy óra múlva valaki más is azt mondta : „ Bizony , ő is Jézussal volt , hiszen Galileából való . ”
De Péter megint letagadta : „ Ember , nem tudom , miről beszélsz ! ” Ebben a pillanatban felhangzott a kakas kukorékolása .
Az Úr megfordult , és ránézett Péterre , akinek azonnal eszébe jutott , mit mondott neki Jézus : „ Ma éjjel , mielőtt a kakas kukorékol , háromszor le fogod tagadni , hogy ismersz engem . ”
Ezután Péter kiment , és keservesen sírt .
A férfiak pedig , akik Jézust fogva tartották , csúfolni és verni kezdték .
Bekötötték a szemét , és ezt mondták neki : „ Na , most prófétáld meg , ki ütött rád ! ”
Sok egyéb módon is gúnyolták , és szidalmazták .
Amikor felvirradt a reggel , összegyűltek a nép vezetői , a főpapok és a törvénytanítók . Jézust eléjük , vagyis a Főtanács elé állították , .
ahol megkérdezték tőle : „ Mondd meg nekünk , te vagy-e a Krisztus ! ” Ő így felelt : „ Ha megmondom , nem hiszitek el nekem ,
ha pedig én kérdezlek titeket , nem válaszoltok .
De mostantól fogva az Emberfia ott ül majd Isten hatalmának jobb oldalán . ”
Ekkor azok megkérdezték : „ Szóval , te vagy az Isten Fia ? ” Ő pedig így felelt : „ Igen , én vagyok az . ”
Ők pedig ezt mondták : „ Minek kell még ennél több bizonyíték ? A saját fülünkkel hallottuk , hogy ezt mondta ! ”
Ezután az egész csoport elindult , és elvezették Jézust Pilátushoz .
Ott így vádolták : „ Megállapítottuk , hogy ez az ember félrevezeti népünket . Ellenzi , hogy adót fizessünk a császárnak , és azt mondja magáról , hogy ő a Krisztus , a király . ”
Pilátus megkérdezte Jézustól : „ Te vagy a zsidók királya ? ” Jézus pedig így válaszolt : „ Igen . Ahogy mondod . ”
Pilátus ezt mondta a főpapoknak és az összegyűlt sokaságnak : „ Nem látok rá semmi okot , hogy ezt az embert vádoljuk . ”
De azok újra és újra vádolták Jézust : „ A tanításaival zavart okoz egész Júdeában ! Az egész népét fellázítja Galileától kezdve egészen idáig . ”
Amikor Pilátus ezt hallotta , megkérdezte , hogy Jézus Galileából való-e .
Megmondták neki , hogy igen . Mivel így Jézus Heródes hatósága alá tartozott , Pliátus átküldte hozzá Jézust . Heródes azokban a napokban éppen Jeruzsálemben volt ,
és nagyon megörült , mikor meglátta Jézust . Már évek óta szerette volna látni , mivel sokat hallott róla , és remélte , hogy Jézus majd a szeme láttára tesz valamilyen csodát .
Sokáig faggatta , de Jézus egy szót sem válaszolt .
A főpapok és törvénytanítók Heródes előtt is hevesen vádolták Jézust .
Heródes és a katonái is megvetően bántak vele : kigúnyolták , és csúfságból királyi ruhát adtak rá , majd visszaküldték Pilátushoz .
Heródes és Pilátus ezen a napon kötöttek barátságot . Előzőleg ugyanis haragban voltak .
Ekkor Pilátus maga elé hívatta a főpapokat , a zsidó vezetőket és az összegyűlt sokaságot .
Ezt mondta nekik : „ Ezt az embert elém hoztátok , és azzal vádoljátok , hogy tanításaival rossz irányba vezeti a népet . Kihallgattam , megvizsgáltam a szemetek előtt , és úgy találtam , hogy amivel vádoljátok , annak nincs semmi alapja .
Elküldtem Heródeshez , de ő sem talált benne semmit , ami büntetést érdemelne , mert visszaküldte őt hozzánk . Látjátok tehát , hogy semmit sem tett , amiért halált érdemelne .
Ezért megkorbácsoltatom , és szabadon engedem . ”
Ekkor mindazok , akik Pilátus előtt összegyűltek , kiabálni kezdtek : „ Ezt végeztesd ki ! Barabbást engedd nekünk szabadon ! ”
Ez a Barabbás nevű fogoly részt vett a városban korábban kitört lázadásban , és gyilkosságot is elkövetett .
Pilátus szabadon akarta engedni Jézust , ezért újra kihirdette , hogy elengedi őt .
De a tömeg még jobban kiabált : „ Keresztre vele ! Feszítsd keresztre ! ”
Pilátus harmadszor is megkérdezte : „ De miért ? Mi rosszat tett ? Ez az ember nem bűnös ! Semmit sem találtam benne , amiért halált érdemelne . Megbüntetem , és utána szabadon engedem . ”
De a tömeg hangosan kiabálva követelte , hogy Jézust végezzék ki : feszítsék keresztre . Végül a kiáltozásukkal fölülkerekedtek ,
és Pilátus engedett nekik . Kihirdette az ítéletét : teljesíti , amit követelnek tőle .
Szabadon engedte Barabbást , aki lázadásért és gyilkosságért volt elítélve , mert ezt akarta a tömeg . Ugyanakkor elrendelte , hogy Jézust a tömeg akaratának megfelelően végezzék ki .
Ezután Jézust a katonák elvezették . Útközben szembe jött velük egy Cirénéből való , Simon nevű férfit , aki éppen a mezei munkából tért vissza a városba . A katonák megfogták Simont , rátették a keresztfát , és kényszerítették , hogy vigye Jézus után .
Nagy tömeg követte Jézust , köztük néhány asszony is , akik jajgattak és siratták őt .
Jézus odafordult hozzájuk , és ezt mondta nekik : „ Jeruzsálem leányai , ne engem sirassatok ! Inkább magatokon és gyerekeiteken sírjatok !
Mert közelednek a napok , amikor azt mondják : » Milyen boldogok az asszonyok , akiknek nem lehetett gyermekük ! Azok a boldogok , akik nem szültek és nem szoptattak gyereket ! «
A hegyeknek azt mondják : » Essetek ránk ! « , és a domboknak : » Rejtsetek el minket ! «
Mert ha a zöldellő fával ezt teszik , mi lesz a sorsa a száraz fának ? ”
A katonák Jézussal együtt két bűnözőt is elvezettek , hogy őket is kivégezzék .
Amikor megérkeztek arra a helyre , amelyet Koponya-helynek neveznek , ott Jézust keresztre feszítették . Hasonlóképpen a két bűnözőt is külön-külön keresztre feszítették : egyiküket Jézus jobb oldalán , a másikat a bal oldalán .
Azután Jézus ezt mondta : „ Atyám , bocsáss meg nekik , mert nem tudják , hogy mit tesznek ! ” A katonák sorsvetéssel elosztották maguk között Jézus ruháit .
Az összegyűlt sokaság pedig ott állt , és nézte , mi történik . A zsidó vezetők így gúnyolták Jézust : „ Másokat meg tudott menteni , most mentse meg saját magát , ha ő a Krisztus , Isten választottja ! ”
A katonák is gúnyolták Jézust . Ecetet kínáltak neki ,
és azt mondták : „ Ha te vagy a zsidók királya , mentsd meg magad ! ”
Jézus feje fölött ez a felirat volt : „ ez a zsidók királya . ”
Az egyik bűnöző , aki szintén keresztre volt feszítve , így sértegette : „ Hát nem te vagy a Krisztus ? ! Akkor mentsd meg magadat , és minket is ! ”
De a másik bűnöző rászólt : „ Nem félsz Istentől ? Te is halálra vagy ítélve , mint ő .
Csakhogy a mi ítéletünk jogos , mert azt kapjuk , amit megérdemeltünk . De ő nem tett semmi rosszat ! ”
Azután ezt mondta : „ Jézus ! Emlékezz rám , amikor eljössz , hogy királyként uralkodj ! ”
Jézus így felelt neki : „ Mondom neked , még ma együtt leszel velem a Paradicsomban . ”
Délben elsötétült az ég , és délután három óráig sötétség borította az egész földet ,
mert a Nap elsötétült . A Templom belsejében a függöny kettéhasadt .
Jézus felkiáltott : „ Atyám , kezedbe teszem le szellememet . ” Amikor ezt kimondta , meghalt .
Amikor a római százados látta ezt , Istent dicsérte , és ezt mondta : „ Ez az ember valóban igaz és ártatlan volt . ”
Mindazok , akik erre az eseményre kíváncsian odagyűltek , és látták mindazt , ami történt , szomorúan hazamentek .
Jézus közeli ismerősei és barátai azonban , köztük az asszonyok is , akik Galileától idáig követték , ott maradtak : kissé távolabb álltak , és figyeltek .
Miután Jézus meghalt , József Pilátushoz ment , és engedélyt kért tőle , hogy Jézus holttestét eltemesse .
Miután Pilátus ezt megengedte , József levette a keresztről a testet , vászonba tekerte , és elhelyezte egy sziklába vágott sírba . Ebbe a sziklasírba azelőtt még nem temettek senkit .
Ez az előkészület napjának végén történt , és már közel volt a szombat kezdete .
Az asszonyok , akik Galileától követték Jézust , most Józseffel mentek . Látták a sírt , és azt is , hogy hogyan helyezték a sziklasírba Jézus testét .
Azután hazamentek , és azokat az illatszereket készítették , amiket a temetésnél szoktak használni . A szombatot pedig pihenéssel töltötték a Törvény parancsa szerint .
A hét első napján kora reggel az asszonyok kimentek a sírhoz , és vitték az elkészített illatszereket is .
A sziklasír bejáratát egy nehéz kő zárta el , de mikor odaértek , ez a kő már félre volt gördítve .
Így be tudtak menni a sziklasírba , de az Úr Jézus testét nem találták sehol .
Ezen nagyon elcsodálkoztak és zavarban voltak . Ekkor hirtelen két férfi jelent meg mellettük fénylő ruhában .
Az asszonyok megijedtek tőlük , és a földre borultak . De azok így bátorították őket : „ Miért itt keresitek azt , aki él ? Ez a halottak helye !
Jézus már nincs itt , mert feltámadt ! Emlékezzetek rá , mit mondott nektek még Galileában !
» Szükséges , hogy az Emberfiát a bűnösök kezébe adják , keresztre feszítsék , és szükséges , hogy a harmadik napon feltámadjon . « ”
Ekkor az asszonyoknak eszébe jutott , hogy Jézus valóban ezt mondta nekik .
Azután az asszonyok hamar visszamentek a városba , és mindezt elmondták a tizenegy apostolnak és a többieknek .
Az asszonyok csoportjában volt a magdalai Mária , Johanna és Mária , Jakab anyja , meg más asszonyok is , akik a feltámadás hírét hozták .
Az apostolok azonban nem hittek az asszonyoknak , és úgy gondolták , hogy mindez csak bolondság .
Péter mégis felkelt és elfutott a sírhoz . Lehajolt , és benézett a sírkamra üregébe , de csak a vászonlepedőket látta ott . Azután egyedül elment , és azon gondolkozott azon , hogy vajon mi történhetett .
Ugyanezen a napon Jézus két tanítványa elindult Jeruzsálemtől Emmausba , egy kis faluba , amely a várostól tizenkét kilométer távolságra volt .
Útközben azokról a dolgokról beszélgettek , amik azokban a napokban történtek .
Miközben beszélgettek és vitatkoztak , maga Jézus csatlakozott hozzájuk ,
de a tanítványok nem ismerték fel , hogy ő az . Valami megakadályozta őket , hogy ráismerjenek .
Jézus megkérdezte tőlük : „ Miről beszélgettek ? ” Ekkor azok szomorúan megálltak .
Az egyik , akit Kleopásnak hívtak , ezt felelte : „ Úgy látszik te vagy az egyetlen Jeruzsálemben , aki nem tudja , mi történt ezekben a napokban . ”
Jézus megkérdezte : „ Miért , mi történt ? ” Azok így feleltek : „ A názáreti Jézusról van szó , aki szavaival és tetteivel egyaránt bizonyította , hogy hatalmas próféta Isten és az emberek előtt .
De népünk főpapjai és vezetői kiszolgáltatták őt , és elérték , hogy halálra ítéljék és kivégezzék a kereszten .
Pedig mi azt vártuk és reméltük , hogy ő fogja Izráel népét felszabadítani . De már három napja , hogy mindez történt .
Ezenkívül néhány közülünk való asszony is megdöbbentett minket . Ma korán reggel kimentek a sírhoz , ahová Jézus testét temették .
De a holttestet nem találták ott . Mikor visszajöttek , azt állították , hogy látomásban angyalokat láttak , akik azt mondták , hogy Jézus él .
Ekkor néhányan közülünk kimentek a sírhoz , és mindent úgy találtak , ahogyan az asszonyok mondták , de Jézust magát nem látták . ”
Ekkor Jézus kezdett beszélni : „ Milyen nehéz felfogásúak vagytok ! Milyen nehézkesen mozdul a szívetek , hogy a próféták szavait elhiggyétek !
Hogy lehet , hogy nem értitek : feltétlenül szükséges volt , hogy Krisztus előbb mindezeket elszenvedje ? ! Csak azután mehetett be dicsőségébe ! Hiszen mindezt világosan megmondták a próféták is ! ”
Azután Jézus részletesen elmagyarázta a két tanítványnak mindazt , amit az Írások őróla mondtak . Mózes könyveivel kezdte , és folytatta az összes többi prófétával , az egész Íráson keresztül .
Közben megérkeztek Emmausba , ahová indultak , de Jézus úgy tett , mintha tovább akarna menni .
A tanítványok azonban nagyon kérlelték : „ Maradj velünk , hiszen mindjárt este van , és vége a napnak ! ” Így hát Jézus velük maradt , és együtt mentek be a házba .
Amikor asztalhoz ültek , kezébe vette a kenyeret , hálát adott Istennek , tört a kenyérből , és a tanítványoknak adta .
Azoknak ekkor megnyílt a szemük , és ráismertek Jézusra . De ő abban a pillanatban eltűnt a szemük elől .
A két tanítvány akkor ezt mondta : „ Mikor Jézus útközben beszélt , és az Írásokat magyarázta , úgy égett a szívünk , mint a tűz ! ”
Ekkor a két tanítvány felkerekedett , és visszament Jeruzsálembe . Ott együtt találták a tizenegy apostolt , és a többieket ,
akik ezzel fogadták őket : „ Valóban feltámadt az Úr ! Megjelent Simonnak ! ”
Ekkor azok ketten is elmondták , mi történt velük az úton , és hogyan ismerték fel Jézust , amikor tört a kenyérből , és adott nekik belőle .
Miközben erről beszéltek , hirtelen maga Jézus jelent meg közöttük , és köszöntötte őket : „ Békesség ! ”
Ekkor nagyon megrémültek , és félelmükben azt hitték , hogy valamilyen szellemet látnak .
De Jézus bátorította őket : „ Miért vagytok összezavarodva ? Miért nem hisztek a szemeteknek ? !
Nézzétek meg a kezemet és lábamat ! Érintsetek meg , és győződjetek meg róla , hogy valóban én vagyok az ! A szellemeknek nincs sem húsa , sem csontja , de amint látjátok , nekem van . ”
S ezzel megmutatta nekik a kezeit és lábait .
De azok örömükben még mindig nem tudták elhinni , hogy valóság , amit látnak , és csak csodálkoztak . Ekkor Jézus megkérdezte : „ Van itt valami , amit meg lehet enni ? ”
Akkor adtak neki egy darab sült halat ,
s ezt Jézus a szemük láttára megette .
Azután ezt mondta : „ Éppen erről beszéltem nektek , amíg veletek voltam ! Feltétlenül szükséges volt , hogy minden beteljesedjen , amit megírtak rólam Mózes Törvényében , a próféták könyveiben és a zsoltárokban ! ”
Ezután megvilágosította a tanítványok értelmét , hogy megértsék az Írásokat .
Majd ezt mondta nekik : „ Az Írásokban ez áll : Krisztusnak meg kell halnia , de a harmadik napon fel kell támadnia a halálból .
Figyeljetek rám ! El fogom küldeni hozzátok , akit Atyám megígért nektek . De ehhez itt kell maradnotok a városban , amíg azt a mennyei erőt meg nem kapjátok . ”
Ezután Jézus kivezette a tanítványait Jeruzsálemből egészen Betániáig . Ott felemelte a kezét , és megáldotta őket .
Miközben áldotta őket , felemelkedett és egyre távolodott tőlük . Így vitték fel a Mennybe .
A tanítványok imádták Jézust , és nagy örömmel visszatértek Jeruzsálembe .
Minden idejüket a Templom területén töltötték , és dicsérték Istent .
Az Ige már a világ kezdete előtt létezett : Istennel együtt volt , és Isten volt az Ige .
A világ kezdete előtt az Ige együtt volt Istennel .
Minden az Ige által lett , nélküle semmi nem jött létre .
Benne volt az élet , és ez az élet volt az emberek világossága .
A világosság a sötétségben fénylik , de a sötétség soha nem tudta legyőzni a világosságot .
Volt egy ember , akit Isten küldött . Jánosnak hívták .
Azért jött , hogy tanúskodjon a világosságról , hogy mindenki , aki hallja , higgyen .
Nem ő volt a világosság , hanem azért jött , hogy a világosságról beszéljen mindenkinek .
Az igazi világosság már készen volt arra , hogy megjelenjen , és világosságot adjon minden embernek .
Az Ige már a világon volt , és bár ez a világ általa lett , az emberek mégsem ismerték fel őt .
A saját világába jött , de a saját népe mégsem fogadta be .
De mindazoknak , akik őt befogadták , felhatalmazást adott arra , hogy Isten gyermekeivé legyenek . Ezek azok az emberek , akik hittek benne .
Ők nem úgy születtek , ahogyan a gyerekek szoktak születni : nem testi vágyból , és nem a férfi akaratából , hanem Istentől születtek .
Az Ige emberré lett , és közöttünk élt . Láttuk a dicsőségét , amely az Atya egyetlen Fiának dicsősége . Az Ige telve volt kegyelemmel és igazsággal .
János róla tanúskodott , amikor hirdette : „ Ő az , akiről előre megmondtam , hogy el fog jönni . Ő az , aki ugyan később érkezik , mint én , mégis nagyobb nálam , mert már előttem létezett . ”
Az Ige telve volt kegyelemmel és igazsággal , és ebből a teljességből kaptunk mindannyian sok-sok áldást , kegyelmet és ajándékot .
A Törvényt Mózesen keresztül kaptuk , de a kegyelem és az igazság Jézus Krisztuson keresztül érkezett hozzánk .
Istent soha senki nem látta . Az egyetlen Fiú mutatta meg , és ismertette meg velünk , milyen az Isten . Ő maga Isten , és nagyon közel van az Atyához .
A jeruzsálemi zsidó vezetők papokat és lévitákat küldtek Jánoshoz , hogy kérdezzék meg tőle : „ Ki vagy te ? ”
János őszintén megmondta az igazat : „ Nem én vagyok a Krisztus ! ”
Ekkor megkérdezték tőle : „ Hát akkor ki vagy , talán Illés ? ” „ Nem az vagyok ” — mondta János . „ Akkor talán te vagy a próféta ? ” De János így felelt : „ Nem , az sem vagyok . ”
Ekkor ezt kérdezték tőle : „ Hát akkor ki vagy ? Mondd meg , hogy válaszolhassunk azoknak , akik küldtek minket ! Mit mondasz magadról ? ”
János Ézsaiás próféta szavaival válaszolt : „ Annak a hangja vagyok , aki a pusztában kiált , s aki ezt mondja : » Készítsetek egyenes utat az Úrnak ! « ”
Ezek a küldöttek a farizeusok csoportjához tartoztak .
Tovább kérdezgették Jánost : „ Ha nem vagy sem a Krisztus , sem Illés , sem pedig a próféta , akkor miért meríted be az embereket ? ”
János erre így válaszolt : „ Igaz , én bemerítem az embereket a vízbe , de van közöttetek valaki , akit nem ismertek .
Ő az , aki később fog megérkezni , mint én . De még arra sem vagyok méltó , hogy a saruját levegyem a lábáról . ”
Mindezek Betániában , a Jordán folyón túl történtek , ahol János bemerítette az embereket .
Másnap János meglátta Jézust , amint feléje közeledett , és ezt mondta : „ Nézzétek , ő az ! Ő Isten Báránya , aki elveszi az egész világ összes bűneit !
Ő az , akiről azt mondtam , hogy később fog megérkezni , mint én , mégis nagyobb nálam , mert már előttem is létezett .
Én nem ismertem őt . Azért jöttem , hogy vízbe merítsem az embereket , és így Izráel megismerhesse őt . ”
Én pedig láttam , amint ez beteljesedett : a Szent Szellem leszállt a Mennyből . Olyan volt , mint egy galamb . Őrá szállt le , és megnyugodott rajta , ezért tanúsítom , hogy ő az Isten Fia . ”
A következő napon is ott volt János két tanítványával .
Amikor látta , hogy arra jön Jézus , ezt mondta : „ Nézzétek ! Ő az Isten Báránya ! ”
Amikor ezt a két tanítvány meghallotta , Jézus után indultak .
Jézus megfordult , látta , hogy követik , és megkérdezte tőlük : „ Mit akartok ? ” Ők ezt kérdezték : „ Rabbi , azaz Mester , hol laksz ? ”
„ Gyertek velem , és meglátjátok ! ” — válaszolta Jézus . Ők vele is mentek , megnézték , hol lakik , és aznap nála maradtak . Körülbelül délután négy óra volt akkor .
Ez a két tanítvány hallotta , amit János Jézusról mondott , és követték Jézust . Az egyik András volt , Simon Péter testvére .
András azonnal megkereste testvérét , Simont , és ezt mondta neki : „ Megtaláltuk a Messiást , vagyis a Krisztust ! ”
Azután András odavezette Simon Pétert Jézushoz , aki ránézett , és ezt mondta : „ Te Simon vagy , Jóna fia . Kéfás lesz a neved . ” Ez azt jeleni : Kőszikla .
Másnap Jézus el akart menni Galileába . Ekkor találkozott Fülöppel , és megszólította : „ Csatlakozz hozzám , és kövess engem ! ”
Fülöp Bétsaidából , András és Péter városából való volt .
Később Fülöp találkozott Nátánaéllel , és elújságolta neki : „ Megtaláltuk azt , akiről Mózes írt a Törvényben , és akiről a próféták is írtak ! Jézus a neve , József fia , és Názáretből való . ”
Nátánaél így válaszolt : „ Ugyan , mi jó jöhet Názáretből ? ” „ Gyere , és nézd meg magad ! ” — válaszolt Fülöp .
Amikor Jézus látta , hogy Nátánaél közeledik feléje , azt mondta róla : „ Nézzétek , itt jön egy férfi , aki igazán Izráel népéhez tartozik , és akiben nincs semmi hamisság ! ”
Nátánaél csodálkozva kérdezte : „ Honnan ismersz engem ? ” Jézus ezt válaszolta : „ Láttalak téged a fügefa alatt , mielőtt Fülöp idehívott . ”
Ekkor Nátánaél ezt mondta : „ Rabbi , te vagy az Isten Fia , te vagy Izráel Királya ! ”
Jézus így felelt : „ Azért hiszel , mert azt mondtam , hogy láttalak a fügefa alatt ? Ennél nagyobb dolgokat is látsz majd . ”
És így folytatta : „ Igazán mondom nektek : meglátjátok majd a megnyílt Mennyet , és Isten angyalait , amint fel- és leszállnak az Emberfiára . ”
Két nappal később lakodalom volt a galileai Kánában , amelyen Jézus anyja is részt vett ,
Meghívták Jézust és a tanítványait is .
A lakodalom közben elfogyott a bor . Ekkor Jézus anyja szólt Jézusnak : „ Nincs több boruk ! ”
De Jézus ezt válaszolta : „ Asszony , miért mondod ezt nekem ? Nem jött még el az én időm . ”
Anyja mégis szólt a szolgáknak : „ Akármit mond nektek , tegyétek meg ! ”
Volt ott hat nagyméretű , kőből készült víztartó , amelyet a zsidók a szertartásos tisztálkodásra szoktak használni . Ezekbe egyenként körülbelül 80-120 liter víz fért .
Jézus szólt a szolgáknak : „ Töltsétek meg az edényeket vízzel ! ” Azok pedig színig töltötték a víztartókat .
Azután Jézus mondta nekik : „ Merítsetek belőle , és vigyetek a násznagynak ! ” A szolgák így is tettek .
A násznagy megkóstolta a borrá változott vizet . Nem tudta , honnan van a bor , de a szolgák , akik merítettek belőle , tudták . Akkor a násznagy odahívta a vőlegényt ,
és azt mondta neki : „ Mindenki a legjobb bort szolgálja fel először , és amikor a vendégek már részegek , akkor hozzák az olcsó bort . Te pedig a legjobbat mostanáig tartogattad ! ”
Ez volt az első csoda , amelyet Jézus tett . Így mutatta meg dicsőségét , és a tanítványai hittek benne . Ez a galileai Kánában történt .
Ezután Jézus Kapernaumba ment anyjával , testvéreivel és tanítványaival , és ott maradtak néhány napig .
Közeledett már a zsidók pászka ünnepe , ezért Jézus felment Jeruzsálembe .
Látta , hogy a Templom udvarában a kereskedők marhákat , juhokat és galambokat árulnak , és pénzváltók ülnek az asztalaiknál .
Ekkor kötélből ostort font , és mindet kizavarta a Templom területéről , a juhokkal és a marhákkal együtt . A pénzváltók pénzét szétszórta , és felborította asztalaikat .
A galambárusoknak is mondta : „ Ki innen ! Vigyétek ezeket innen ! Ne tegyétek Atyám házát piaccá ! ”
Ekkor a tanítványoknak eszébe jutott , hogy az Írás ezt mondja : „ Házad iránti féltékeny és égő szeretet eléget engem . ”
Azok a zsidók , akik ezt látták , ezt mondták Jézusnak : „ Mutass nekünk valami csodát bizonyítékul , hogy jogod van ilyeneket tenni ! ”
Jézus így válaszolt : „ Romboljátok le ezt a templomot , és én három nap alatt újra felépítem ! ”
Erre a zsidók így válaszoltak : „ Negyvenhat évig tartott , amíg ezt a Templomot felépítették ! Hogy tudnád három nap alatt újraépíteni ? ! ”
De nem értették meg , hogy Jézus nem a Templom kőépületeiről , hanem a saját testéről beszélt .
Később , már Jézus feltámadása után , tanítványai visszaemlékeztek mindarra , amit ekkor mondott , és hittek az Írásban és Jézus szavaiban .
Amíg Jeruzsálemben volt a pászka ünnepén , sokan hittek benne , mert látták a csodákat , amelyeket tett .
De Jézus nem bízta magát rájuk , mert ismerte őket .
Nem volt szüksége rá , hogy valaki megmondja , mi van az emberekben . Ő jól ismerte mindenkinek a szívét .
Volt a farizeusok között egy ember , akit Nikodémusnak hívtak . A zsidók egyik vezetője volt .
Egyik éjjel eljött Jézushoz , és azt mondta neki : „ Mester , biztosan tudjuk , hogy téged Isten küldött , hogy tanítsál . Ilyen csodákat , amelyeket te teszel , csak akkor tehet valaki , ha Isten van vele . ”
Jézus így válaszolt : „ Igazán mondom neked , aki nem születik újra , nem láthatja meg Isten Királyságát . ”
Nikodémus megkérdezte : „ Hogyan születhet valaki újra , ha már megöregedett ? Hiszen nem mehet vissza anyja testébe , hogy másodszor is megszülessen ! ”
Jézus így válaszolt : „ Igazán mondom neked , aki nem születik újra víz és Szent Szellem által , az nem mehet be Isten Királyságába .
Ami testből született , az testi természetű , ami pedig a Szent Szellemtől született , az szellemi természetű .
Ne csodálkozz , hogy azt mondtam : újra kell születnetek !
A szél arra fúj , amerre akar . Hallod a hangját , de nem tudod , honnan jön , és merre tart . Mindenki , aki a Szent Szellemtől született , hasonló természetű . ”
Nikodémus megkérdezte : „ Hogy lehet ez ? ”
„ Te Izráel népének tanítója vagy , és mégsem érted ? !
Igazán mondom neked , mi arról beszélünk , amit jól ismerünk . Olyan dolgokról beszélünk , amit magunk láttunk . De ti mégsem fogadjátok el , hogy amiről tanúskodunk , az igaz .
Eddig földi dolgokról beszéltem nektek , de ezeket sem hittétek el . Akkor hogyan fogjátok elhinni , ha mennyei dolgokról beszélek ?
Senki sem ment fel a Mennybe , csak az , aki a Mennyből jött le : az Emberfia .
Ahogyan Mózes felemelte a rézkígyót a pusztában , , úgy kell az Emberfiát is felemelni ,
hogy aki hisz benne , az örökké éljen .
Mert Isten annyira szerette az embereket , hogy odaadta az egyetlen Fiát értük ! Azért tette ezt , hogy aki hisz a Fiában , annak ne kelljen végleg elpusztulnia , hanem örökké éljen .
Isten nem azért küldte a Fiát az emberek közé , hogy elítélje őket ! Azért küldte , hogy rajta keresztül megmentse őket .
Aki hisz a Fiúban , azt nem ítélik el . De aki nem hisz benne , az máris ítélet alatt van , mert nem hitt az Isten egyetlen Fiában .
Az ítélet pedig ez : a világosság eljött az emberek közé , de azok jobban szerették a sötétséget , mint a világosságot , mert gonosz dolgokat gondoltak és tettek .
Ugyanis akik gonosz dolgokat tesznek , mind gyűlölik a világosságot . Ezek nem jönnek ki a világosságra , nehogy gonosz tetteik lelepleződjenek , és mindenki számára láthatók legyenek .
Aki viszont az igazságot követi , és azt teszi , ami helyes , az kijön a világosságra . A világosság pedig nyilvánvalóan megmutatja , hogy ezeket a dolgokat Isten tetszése szerint és Isten által tette . ”
Jézus ezután tanítványaival együtt Júdeába ment . Ott maradt velük , és bemerítette az embereket .
János pedig Szálim közelében , Ainonnál merítette be az embereket , mert ott bőven volt víz . Sokan jöttek Jánoshoz , és bemerítkeztek .
Jánost ugyanis ekkor még nem zárták börtönbe .
Egyszer János néhány tanítványa vitatkozásba keveredett valakivel , aki a zsidó vallási hagyományokat követte . A bemerítkezésről és a megtisztulás szertartásáról vitatkoztak .
Végül odamentek Jánoshoz , és ezt mondták neki : „ Mester , emlékszel arra a férfira , aki veled volt a Jordánon túl , és akiről te tanúskodtál ? Most ő is bemerít , és csak úgy tódul hozzá mindenki ! ”
János így válaszolt : „ Az ember a saját erejéből semmire sem jut . Csak azt érheti el , amit Isten ad neki ajándékba .
Ti magatok vagytok a tanúim , hogy világosan megmondtam : nem én vagyok a Krisztus ! Engem Isten azért küldött , hogy Krisztus előtt járjak , és utat készítsek neki .
Az a vőlegény , akinek menyasszonya van ! A vőlegény barátja csak vár és figyel , hogy mikor hallja meg a közeledő vőlegény hangját . Mennyire örül , amikor meghallja ! Most én is így örülök : boldog vagyok , hogy ő megérkezett !
Neki ettől fogva egyre feljebb és feljebb kell emelkednie ! Ami pedig engem illet , én egyre kevésbé leszek fontos . ”
„ Ő a Mennyből , Istentől jött , ezért mindenkinél hatalmasabb . Aki a földről származik , az a földhöz tartozik , és földi dolgokról beszél . Ő azonban a Mennyből , Istentől jött , és mindenkinél hatalmasabb !
Ő arról beszél , amit maga látott és hallott , az emberek mégsem fogadják el , amit mond .
Azok , akik elfogadják , hogy amit mond , az igaz : vagyis hisznek neki , ezzel maguk is bizonyítják , hogy Isten megbízható , és igazat mond .
Mert akit Isten küldött , az valóban Isten szavait és személyes üzenetét mondja mindenkinek . Hiszen neki Isten a Szent Szellemet korlátozás nélkül adja .
Az Atya szereti a Fiút , és minden hatalmat a kezébe adott .
Aki hisz a Fiúban , az örökké él . De aki nem engedelmeskedik a Fiúnak , az nem kap örök életet , hanem Isten haragja alatt marad . ”
Egyesek hírül vitték a farizeusoknak , hogy Jézusnak már több tanítványa van , mint Jánosnak , és ezeket be is meríti .
Bár maga Jézus nem merített be senkit , csak a tanítványai .
Mikor Jézus megtudta , hogy a farizeusoknak ezt mondták , elhagyta Júdeát , és újra visszatért Galileába .
Ehhez keresztül kellett mennie Samárián .
Így jutott el egy samáriai városba , Sikárba . Ez közel volt ahhoz a birtokhoz , amelyet Jákób adott a fiának , Józsefnek .
Jézus elfáradt útközben , és leült egy kút mellé , amelyet Jákób kútjának neveztek . Dél felé járt az idő .
A samáriai asszony csodálkozva kérdezte : „ Hogy lehet az , hogy tőlem kérsz inni ? Hiszen te zsidó vagy , én meg egy samáriai asszony ! ” A zsidók ugyanis szóba sem álltak a samáriai emberekkel .
Jézus így válaszolt : „ Te nem ismered az Isten ajándékát . Nem tudod , ki vagyok én , aki vizet kértem tőled . Ha tudnád , akkor te kértél volna vizet tőlem . Én pedig élő vizet adtam volna neked . ”
Ekkor az asszony megkérdezte : „ Uram , honnan vennél élő vizet ? Hiszen vödröd sincs , a kút pedig mély .
Nagyobb lennél , mint Jákób , atyánk , aki ezt a kutat adta nekünk ? ! Ő maga is ebből ivott , a fiai is , meg a nyájai is ! ”
Jézus így válaszolt : „ Akik ebből a vízből isznak , azok újra megszomjaznak .
De aki abból a vízből iszik , amit tőlem kap , az soha többé nem szomjazik meg . Bizony , a víz , amit én adok neki , forrássá teszi őt : olyan víz fog folyni a belsejéből , amely örök életet ad . ”
„ Uram , adj nekem is abból a vízből , hogy ne legyek többé szomjas , és ne kelljen innen hordanom a vizet ! ” — kérte az asszony .
Jézus ekkor azt mondta neki : „ Menj , hívd a férjedet , és gyertek vissza ! ”
Az asszony így válaszolt : „ Nincs férjem . ” Jézus erre azt felelte : „ Ez valóban igaz , nincs férjed !
Öt férjed volt , de akivel most együtt élsz , az nem a férjed ! Igazat mondtál . ”
Ekkor az asszony így felelt : „ Uram , látom , hogy próféta vagy !
Őseink ezen a hegyen imádták Istent . Ti , zsidók azonban azt mondjátok , hogy Jeruzsálemben kell Istent imádni . ”
Jézus így válaszolt neki : „ Asszony , higgy nekem : eljön az idő , amikor nem kell sem Jeruzsálembe , sem erre a hegyre felmennie annak , aki az Atyát akarja imádni .
Ti azt imádjátok , akit nem ismertek , mi pedig ismerjük azt , akit imádunk , mert az , aki a szabadulást hozza , a zsidók közül jön .
De eljön az idő , amikor az igazi imádók szellemben és igazságban imádják az Atyát . Ez az idő már el is érkezett ! Mert az Atya olyanokat keres , akik így imádják .
Isten szellem , ezért akik őt imádják , azoknak is szellemben és igazságban kell imádniuk őt . ”
Az asszony így válaszolt : „ Tudom , hogy eljön a Messiás , akit Felkentnek neveznek , és amikor eljön , mindent megmagyaráz majd nekünk . ”
„ Én vagyok a Messiás , aki veled beszélek ” - mondta neki Jézus .
Ebben a pillanatban megérkeztek a tanítványok . Nagyon elcsodálkoztak , hogy Jézus egy asszonnyal beszélget . De egyikük sem kérdezte meg , hogy mit akart tőle , vagy miért beszélgetett vele .
Az asszony ekkor a kútnál hagyta a vizeskorsóját , visszament a városba , és ezt mondta az embereknek :
„ Gyertek , nézzétek meg azt a férfit , aki mindent elmondott nekem , amit tettem ! Lehet , hogy ő a Messiás ? ”
Ekkor az emberek kimentek Jézushoz .
Amíg az asszony a városba ment , a tanítványok kínálták Jézust : „ Mester , egyél valamit ! ”
De ő ezt felelte : „ Van mit ennem , de erről ti nem tudtok . ”
A tanítványok egymást kérdezgették : „ Hogy lehet ez ? Talán valaki hozott neki ennivalót ? ”
De Jézus így válaszolt : „ Számomra az az étel , ha megteszem azt , amit az Atya rám bízott . Hiszen ezért küldött engem . Engem az táplál , amikor egészen befejezem azt a feladatot , amellyel megbízott .
A vetés idején azt szoktátok mondani : » Még négy hónap , és aratni fogunk . « Én pedig azt mondom nektek : nyissátok ki a szemeteket , és lássátok meg , hogy a gabona már megérett az aratásra !
Aki learatja , már meg is kapja a fizetését , mert az örök életre gyűjti össze a termést . Ezért együtt örül a vető és az arató .
A közmondás ráillik erre : » Az egyik vet , de a termést a másik aratja le . «
Én azért küldtelek el titeket , hogy learassátok , amit mások vetettek . Mert valóban mások dolgoztak vele , ti pedig folytatjátok , amit ők elkezdtek : learatjátok a munkájuk gyümölcsét . ”
Abban a samáriai városban sokan hittek Jézusban , mivel az az asszony ezt mondta nekik : „ Mindent elmondott nekem , amit valaha tettem . ”
Ezért a samáriaiak Jézushoz tódultak , és kérték , hogy maradjon velük . Ő pedig ott is maradt még két napig .
Ezalatt nagyon sokan hallgatták Jézust , és még többen hittek benne .
Később meg is mondták az asszonynak : „ Először amiatt hittünk Jézusban , amit te mondtál róla . De most már magunk is hallottuk őt , és meggyőződtünk róla , hogy valóban ő az , aki megmenti az embereket . ”
Két nap múlva Jézus továbbment Galileába .
Bár maga Jézus is megmondta , hogy a prófétának nincs becsülete a saját hazájában .
Amikor Galileába ért , mégis szívesen fogadták . Ugyanis voltak közöttük olyanok , akik szintén ott voltak Jeruzsálemben az ünnepen , és látták mindazt , amit Jézus tett .
Azután Jézus újra a galileai Kánába ment , ahol korábban a vizet borrá változtatta . Élt Kapernaumban egy magas rangú királyi tisztviselő , akinek a fia beteg volt .
Amikor meghallotta , hogy Jézus Júdeából Galileába érkezett , eljött hozzá . Kérte , hogy menjen vele , és gyógyítsa meg a fiát , aki már haldoklott .
Jézus azt felelte : „ Ha nem láttok jeleket és csodákat , nem hisztek . ”
De a királyi tisztviselő kérlelte : „ Uram , gyere velem , mielőtt még meghalna a gyermekem ! ”
Jézus ezt mondta : „ Menj csak haza , a fiad élni fog ! ” Ő pedig hitt Jézus szavának , és hazament .
Útközben találkozott a szolgáival , akik azzal a hírrel jöttek elé , hogy a fia már jobban van .
Akkor megkérdezte őket , mikor lett jobban a gyermek . Azok mondták , hogy előző nap délután egy órakor múlt el a láza .
Az apa visszaemlékezett , hogy Jézus pontosan abban az órában mondta neki : „ A fiad élni fog ” , és hitt Jézusban egész családjával együtt .
Ez volt a második csoda-jel , amelyet Jézus tett , miután Júdeából Galileába érkezett .
Ezek után egy ünnep következett , amelyre a zsidók fel szoktak menni Jeruzsálembe , és Jézus is felment .
Jeruzsálemben a Juh-kapunál van egy vízgyűjtő medence , amelyet héberül Betesdának hívnak . A medencét öt oszlopcsarnok veszi körül .
Itt nagyon sok beteg feküdt : vakok , sánták és bénák .
Volt közöttük egy férfi , aki már harmincnyolc éve beteg volt .
Jézus látta , hogy ott fekszik , és tudta , hogy milyen régóta beteg . Megkérdezte tőle : „ Akarsz-e meggyógyulni ? ”
Az így felelt : „ Uram , nincs senki , aki segítene bevinni a medencébe , amikor a víz felkavarodik . Mire odaérek , mindig valaki más lép be előttem . ”
Ekkor Jézus ezt mondta : „ Kelj fel , fogd a hordágyadat , és menj el ! ”
Ekkor a férfi azonnal meggyógyult , fogta a hordágyát , és elment . Az a nap szombat volt ,
ezért a zsidók rászóltak arra , aki meggyógyult : „ Szombat van , a Törvény szerint nem szabad semmilyen csomagot hordoznod . ”
Ő ezt felelte : „ Aki meggyógyított , az mondta , hogy szedjem össze a holmimat , amin feküdtem , és menjek haza . ”
A zsidók megkérdezték : „ Ki az , aki ezt mondta neked ? ”
De az nem tudott válaszolni , mert sokan tolongtak ott , és Jézus eltűnt a tömegben .
Később Jézus találkozott ezzel a meggyógyult férfival a Templom területén , és ezt mondta neki : „ Látod , most meggyógyultál , de jól vigyázz , ne kövess el több bűnt , különben valami még rosszabb történhet veled ! ”
Ezután a férfi megmondta a zsidóknak , hogy Jézus gyógyította meg .
Emiatt a zsidók üldözni kezdték Jézust , és meg akarták ölni , mivel szombaton gyógyította meg azt a beteget .
Jézus ezt mondta a zsidóknak : „ Atyám mindig tevékeny , ő folyton dolgozik ! Ezért nekem is szünet nélkül végeznem kell a munkámat . ”
Emiatt azután még inkább meg akarták ölni , mert megtörte a szombatot , és ráadásul Istent a saját apjának nevezte . Ezzel egyenlővé tette magát Istennel .
Jézus ekkor így válaszolt nekik : „ Igazán mondom nektek : egymagában a Fiú semmit sem tehet , csak azt , amit az Atya tesz . Mert látja , mit tesz az Atya , és ő is ugyanazt teszi .
Az Atya szereti a Fiút , ezért mindent megmutat neki , amit tesz . Sőt , még nagyobb dolgokat is fog rábízni , mint ez a gyógyítás ! Akkor fogtok majd igazán csodálkozni !
Az Atya feltámasztja a halottakat , és életet ad nekik . Ugyanígy , a Fiú is életet ad azoknak , akiknek akar .
Az Atya senkit sem ítél meg . Az ítéletet egészen rábízta a Fiúra ,
hogy mindenki ugyanúgy tisztelje a Fiút , ahogy az Atyát . Aki nem tiszteli a Fiút , az nem tiszteli az Atyát sem , aki a Fiút elküldte .
Igazán mondom nektek : aki meghallja , amit mondok , és hisz abban , aki elküldött engem , az örökké él ! Az ilyen embert nem fogják elítélni , mert már kijött a halálból , és bement az örök életbe .
Igazán mondom nektek : eljön az idő , és már itt is van , amikor a halottak meghallják az Isten Fia hangját , és aki meghallja , és elfogadja , amit mond , az örökké élni fog .
Ahogyan az Atyának élete van önmagában , ugyanúgy a Fiúnak is megadta , hogy önmagában élete legyen .
Azt is rábízta , hogy ítéletet tartson az emberek fölött , mert a Fiú az Emberfia .
Ne csodálkozzatok ezen , mert eljön az idő , amikor minden halott , aki a sírban van , meghallja a Fiú hangját ,
és kijön a sírból . Akik jót tettek , az életre támadnak fel , akik pedig gonosz dolgokat , azok ítéletre támadnak fel .
Önmagamban , az Atyától függetlenül semmit nem tehetek . Mindig úgy ítélek , ahogyan az Atyától hallom , ezért igazságos , ahogyan ítélek . Hiszen nem a saját akaratom megvalósítására törekszem , hanem annak akaratát viszem véghez , aki elküldött engem .
Ha saját magamról tanúskodnék , az nem lenne érvényes .
De van valaki , aki tanúskodik rólam , és tudom , hogy amit ő mond , az igaz .
Ti megkérdeztétek Jánost , és ő hűségesen tanúskodott az igazságról .
Nekem azonban nincs szükségem arra , hogy az emberek tanúskodjanak rólam . Mindezt csak azért mondom , hogy ti megmeneküljetek .
János olyan volt , mint egy égő fáklya , amely megvilágítja az utat . De ti csak egy ideig akartátok a világosságát élvezni .
Mellettem azonban erősebb bizonyítékok szólnak , mint János tanúskodása : a tetteim ! Azok a feladatok , amelyeket az Atya rám bízott , és amelyeket elvégeztem — ezek bizonyítják , hogy az Atya küldött engem .
Sőt , maga az Atya is tanúskodott rólam , aki engem elküldött ! Ti azonban soha nem hallottátok a hangját , sem nem láttátok az arcát .
Üzenete sem él bennetek , mert nem hisztek abban , akit ő elküldött .
Gondosan tanulmányozzátok az Írásokat , mert azt hiszitek , hogy azok által kaptok örök életet . Pedig az Írások is rólam tanúskodnak !
Mégsem akartok hozzám jönni , hogy életetek legyen .
Az emberektől nem fogadok el dicséretet .
Ismerlek titeket , és tudom , hogy Isten szeretete nem él bennetetek .
Bár Atyám nevében jöttem , mégsem fogadtok el . Ha valaki a saját nevében jönne , azt elfogadnátok .
Hogyan is tudnátok bennem hinni ? Hiszen szeretitek , ha az emberek megdicsérnek titeket , de nem törekedtek arra , hogy az egyetlen Istentől kapjatok dicséretet !
Ne gondoljátok , hogy én foglak vádolni benneteket az Atyánál ! Mózes fog vádolni titeket , éppen ő , akiben reménykedtetek . Mert ha Mózesnek valóban hinnétek ,
akkor nekem is hinnétek , hiszen ő rólam írt .
De ti nem fogadjátok el , amit Mózes írt , ezért azt sem hiszitek el , amit én mondok ! ”
Jézus ezután átkelt a Galileai-tó túlsó partjára .
Nagy tömeg követte , mert látták a csodákat , ahogyan a betegeket meggyógyította .
Jézus felment egy hegyre , és a tanítványaival együtt letelepedett .
Ekkor már közel volt a pászka , a zsidók nagy ünnepe .
Amikor Jézus körülnézett és látta , hogy milyen nagy tömeg közeledik feléjük , megkérdezte Fülöptől : „ Honnan vegyünk annyi kenyeret , hogy mindannyian ehessenek ? ”
De ezt csak azért kérdezte tőle , hogy próbára tegye , mert ő már tudta , mit fog tenni .
Fülöp ezt felelte : „ Ha kétszáz ezüstpénzért vennénk kenyeret , akkor is csak egy harapás jutna mindegyiknek ! ”
Egy másik tanítvány , András — Simon Péter testvére — ezt mondta Jézusnak :
„ Van itt egy kisfiú , aki hozott magával öt árpakenyeret és két halat . De mit ér az ekkora tömegnek ? ”
Jézus ekkor azt mondta a tanítványoknak : „ Ültessétek le őket ! ” Le is ültek mindannyian . Nagy fű nőtt azon a helyen . A tömegben körülbelül ötezer férfi volt .
Ezután Jézus kezébe vette a kenyereket , és miután hálát adott Istennek , szétosztotta azok közt , akik ott ültek . Ugyanígy osztott nekik a halakból is , amennyit csak kértek .
Amikor már mindenki jóllakott , Jézus azt mondta a tanítványoknak : „ Gyűjtsétek össze , ami megmaradt , hogy semmi ne vesszen kárba ! ”
Azok össze is szedtek mindent , és tizenkét kosarat töltöttek meg a darabokkal , amelyek az öt árpakenyérből maradtak .
Az emberek látták , hogy ezt a csodát Jézus tette , és ezt mondták : „ Biztosan ő az a próféta , akinek el kellett jönnie ! ”
Jézus tudta , hogy az emberek meg akarják ragadni , hogy királlyá tegyék . Ezért otthagyta őket , és elment a hegyek közé egyedül .
Estefelé a tanítványok lementek a tóhoz ,
beszálltak egy halászbárkába , és elindultak a túlsó partra , Kapernaumba . Már besötétedett , de Jézus még mindig nem jött vissza hozzájuk .
Erős szél fújt , és egyre nagyobb hullámok támadtak a tavon . Már vagy öt-hat kilométerre eltávolodtak a parttól ,
amikor meglátták Jézust : a vízen járva közeledett a bárka felé . Ekkor a tanítványok nagyon megijedtek ,
de Jézus így biztatta őket : „ Én vagyok az , ne féljetek ! ”
A tanítványok nagyon megörültek , bevették Jézust a bárkába , és azonnal partot is értek ott , ahová igyekeztek .
Másnap a túlsó parton maradt tömeg észrevette , hogy a tanítványok elmentek azzal az egyetlen bárkával , amely ott volt , de Jézus nem ment velük .
Ugyanakkor néhány bárka érkezett Tibériásból nem messze attól a helytől , ahol a kenyeret ették , miután Jézus hálát adott .
Amikor az emberek látták , hogy sem Jézus , sem a tanítványok nincsenek ott , ők is vízre szálltak , és Kapernaumba mentek , hogy megkeressék Jézust .
Amikor rátaláltak Jézusra a túlsó parton , megkérdezték tőle : „ Mester , mikor jöttél ide ? ”
Jézus ezt válaszolta : „ Miért kerestek engem ? Azért , mert láttátok a csodákat , amiket tettem ? Igazán mondom nektek : nem ! Hanem azért , mert ettetek a kenyérből , és jóllaktatok .
Ne azon igyekezzetek , hogy ilyen földi kenyeret szerezzetek , amely mulandó ! Inkább arra törekedjetek , hogy olyan kenyeret szerezzetek , amely örökké megmarad , és örök életet ad ! Az Emberfia adja majd nektek ezt a kenyeret , mert őt Isten felhatalmazta erre . ”
Ekkor megkérdezték Jézustól : „ Mit kíván tőlünk Isten ? Mit tegyünk ? ”
Jézus pedig így felelt : „ Higgyetek abban , akit ő küldött — ez tetszik Istennek ! ”
Ekkor azok megkérdezték : „ De milyen csodával tudod bizonyítani , hogy Isten éppen téged küldött ? Ha ezt bebizonyítod , akkor majd hiszünk neked ! Mit fogsz tenni ?
Atyáink mannát ettek a pusztában , ahogy meg van írva : » Mennyei kenyeret adott nekik enni . « ”
Erre Jézus így válaszolt : „ Igazán mondom nektek : nem Mózes adta nektek azt a mennyei kenyeret . Az igazi Mennyből jövő kenyeret , Atyám adja nektek .
Mert az Istentől származó kenyér az , aki a Mennyből száll le , és életet ad a világon minden embernek . ”
Ekkor így kérték : „ Uram , add nekünk azt a kenyeret mindig ! ”
Jézus pedig azt mondta nekik : „ Én vagyok az a kenyér ! Én adok életet ! Aki hozzám jön , nem fog többé megéhezni soha ! Aki hisz bennem , nem szomjazik meg soha !
Korábban már megmondtam nektek : bár láttatok engem , mégsem hisztek bennem .
Akiket nekem ad az Atya , azok mind hozzám jönnek . Én pedig senkit sem utasítok vissza , hanem mindenkit befogadok , aki hozzám jön .
Mert nem azért jöttem le a Mennyből , hogy a saját akaratomat vigyem véghez , hanem annak akaratát , aki elküldött engem .
Ő pedig azt akarja , hogy senkit ne veszítsek el azok közül , akiket nekem adott , hanem mindegyiket feltámasszam az utolsó napon .
Aki látja a Fiút és hisz benne , az örökké él , én pedig feltámasztom az utolsó napon . Atyám ezt akarja . ”
Ezen a zsidók felháborodtak , és megütköztek . Nem tudták elfogadni , hogy Jézus azt mondta : „ Én vagyok az a kenyér , amely a Mennyből szállt le . ”
Azt mondták : „ Hát nem Jézus ez , a József fia ? Hiszen ismerjük a szüleit ! Akkor hogy mondhat ilyet , hogy a Mennyből való ? ”
De Jézus így felelt nekik : „ Ne zúgolódjatok !
Engem az Atya küldött , és csak az jöhet hozzám , akit ő vonz . Én pedig feltámasztom azt az embert utolsó napon .
A próféták is megírták : » Mindegyiküket maga Isten fogja tanítani . « Akik Atyámra hallgatnak , akiket ő tanít , azok mind hozzám jönnek .
Az Atyát senki nem látta , csak az , aki tőle származik . Igen , ő látta az Atyát !
Igazán , mondom nektek : aki hisz , az örökké él !
Én vagyok az élet kenyere : aki életet ad és táplál !
Őseitek mannát ettek a pusztában , mégis meghaltak .
De itt van az a kenyér , amely a Mennyből szállt le ! Aki ebből eszik , soha nem hal meg .
Én vagyok ez az élő kenyér , amely a Mennyből szállt le . Aki ezt eszi , örökké él ! Igen , az a kenyér , amelyet odaadok , hogy az emberek örökké éljenek : a testem . ”
Ekkor a zsidók vitatkozni kezdtek egymással : „ Ezt nem értjük ! Hogyan adhatná nekünk a testét , hogy megegyük ? ! ”
Jézus erre így felelt : „ Mondom nektek : csak akkor lehet élet bennetek , ha eszitek az Emberfia testét , és isszátok a vérét !
Igen , aki eszi a testemet , és issza a véremet , az örökké él , és én feltámasztom őt az utolsó napon .
Mert a testem igazi étel , és a vérem igazi ital !
Aki eszi a testemet , és issza a véremet , az folyamatosan bennem él , és én őbenne .
Engem az Atya küldött , és mivel ő él , én is élek általa . Ugyanígy , aki engem eszik , élni fog általam .
Mert én nem olyan vagyok , mint az a kenyér , amelyet őseink a pusztában ettek ! Hiszen ők azt a kenyeret ették , mégis meghaltak , mint ahogy az emberek meghalnak . Én olyan kenyér vagyok , amely a Mennyből jött le a Földre . Aki ezt a kenyeret eszi , örökké él ! ”
Jézus mindezt a kapernaumi zsinagógában mondta , amikor ott tanított .
Ezt hallva , a tanítványok közül sokan azt mondták : „ Milyen furcsa tanítás ez ! Nehéz megérteni és elfogadni ! Ki tudja ezt hallgatni ? ”
Jézusnak ugyan senki sem szólt , ő mégis tudta , hogy tanítványai morgolódnak amiatt , amit mondott . Ezért megszólította őket : „ Ez a tanítás zavarba ejt és megütköztet titeket ?
Mit fogtok szólni akkor , ha látjátok , hogy az Emberfia felmegy oda , ahol azelőtt volt ?
A Szent Szellem az , aki megelevenít és életet ad , a test erre képtelen . Amit nektek mondtam , az a Szent Szellemtől származik , és életet ad . De még közöttetek is vannak , akik nem hisznek ”
Jézus ugyanis már kezdettől fogva tudta , hogy kik azok , akik nem hisznek , és ki fogja őt elárulni .
Így folytatta : „ Ezért mondtam nektek , hogy csak az jöhet hozzám , akinek az Atya ezt lehetővé tette . ”
Emiatt a tanítványok közül sokan visszafordultak , és elváltak Jézustól .
Ekkor ő megkérdezte a tizenkét apostolt : „ Ti is el akartok menni ? ”
Simon Péter felelt : „ Uram , ugyan kihez mehetnénk ? ! Nálad van az örök életre vezető tanítás és üzenet .
Mi hiszünk benned , és meggyőződtünk róla , hogy te vagy az Isten Szentje ! ”
Jézus erre így válaszolt : „ Nem én választottalak ki benneteket , mind a tizenkettőt ? Mégis van közöttetek egy , aki a Gonoszhoz tartozik ! ”
Júdásról , az Iskáriótes Simon fiáról beszélt , aki a tizenkettő közé tartozott , mégis el akarta árulni Jézust .
Jézus ezután Galilea tartományában járt . Nem akart Júdeában maradni , mert a zsidó vezetők meg akarták ölni .
Közel volt már a sátoros ünnep , a zsidók ünnepe .
Ezért testvérei ezt mondták Jézusnak : „ Jobb lenne , ha elmennél innen Júdeába , az ünnepre , hadd lássák csodáidat a tanítványaid !
Ha valaki népszerű akar lenni , akkor ne rejtőzzön el a nyilvánosság elől ! Mutasd meg magad az egész világnak ! Hadd lássa mindenki a csodáidat ! ”
Ezt azért mondták a testvérei , mert még ők sem hittek benne .
Jézus így válaszolt nekik : „ Az én időm még nem jött el . De számotokra minden idő alkalmas .
Titeket nem gyűlölhet a világ , de engem gyűlöl , mert rábizonyítom az emberekre gonosz tetteiket .
Ti menjetek csak fel az ünnepre ! Én most nem megyek fel , mert még nincs itt az ideje . ”
Ezután még Galileában maradt .
Ezután a testvérei elindultak az ünnepre . Valamivel később Jézus is elindult , de titokban , hogy senki ne lássa meg .
A zsidó vezetők keresték Jézust az ünnepek alatt , és ezt kérdezgették : „ Hol van az az ember ? ”
A tömegben is sokat beszéltek és vitatkoztak róla , de csak egymás között . Voltak , akik azt mondták róla : „ Jó ember ” . Mások meg azt mondták : „ Nem , dehogy is jó , hiszen becsapja az embereket ” .
De nyíltan senki nem mert róla beszélni , mert féltek a zsidó vezetőktől .
Az ünnepi hét fele már elmúlt , mikor Jézus felment a Templom udvarába , és tanítani kezdte a sokaságot .
A zsidó vezetők csodálkozva kérdezték : „ Hogyan ismerheti ilyen jól az Írást , ha soha nem tanulta ? ”
Jézus pedig így felelt nekik : „ Amit tanítok , az nem tőlem származik , hanem attól , aki elküldött engem .
Ha valaki Isten akaratát akarja megvalósítani , az el tudja dönteni , hogy Istentől van-e , amit tanítok , vagy magamtól .
Mert aki a saját gondolatait hirdeti , az magának akar elismerést és dicsőséget szerezni . De aki annak akar dicsőséget szerezni , aki őt elküldte , az igaz ember , és nincs benne hamisság .
Nem Mózes adta nektek a Törvényt ? Mégsem tartja meg közületek senki ! Miért akartok engem megölni ? ”
Erre azok így feleltek : „ Gonosz szellem van benned ! Ki akar téged megölni ? ”
Jézus így válaszolt : „ Egyetlen csodát tettem szombaton , és mindnyájan csodálkoztok .
Mózes adta nektek a körülmetélés törvényét . Bár ez nem tőle származott , hanem őseitektől . Ti engedelmeskedtek Mózes Törvényének , és még szombaton is körülmetélitek a kisgyermeket .
Ha pedig valakit körülmetélhettek szombaton , úgy , hogy ezzel nem sértitek meg Mózes Törvényét , akkor miért haragszotok rám , hogy valakit teljesen meggyógyítottam szombaton ?
Ne a látszat alapján ítéljetek , hanem igazságosan , és a valóság alapján ! ”
Néhány jeruzsálemi lakos azt mondta : „ Nem ő az , akit meg akarnak ölni ?
De hiszen most nyilvánosan beszél , és nem szólnak ellene ! Lehetséges , hogy a vezetők felismerték , hogy ő a Krisztus ? !
De őróla tudjuk , honnan származik , míg az igazi Krisztusról senki nem fogja tudni , honnan származik ! ”
Amikor Jézus a Templom udvarában tanított , hangosan felkiáltott : „ Azt mondjátok , ismertek engem , és tudjátok , honnan jöttem ? De értsétek meg , hogy én nem a saját nevemben jöttem ! Engem Isten küldött , aki igaz ! Ti nem ismeritek őt ,
de én ismerem , mert tőle jöttem . Engem ő küldött ! ”
Emiatt szerették volna Jézust letartóztatni , de senki sem merte megérinteni , mert még nem jött el az ideje , hogy megöljék .
Viszont sokan hittek benne , és ezt mondták : „ Ha eljön a Krisztus , ő sem tehet majd több csodát , mint ez az ember ! ”
A farizeusok meghallották , hogy a tömegben ilyen szóbeszéd terjed Jézusról . Ezért a főpapokkal együtt templomi szolgákat küldtek érte , hogy tartóztassák le .
Jézus akkor ezt mondta : „ Még egy rövid ideig veletek leszek , azután visszamegyek ahhoz , aki elküldött engem .
Ti pedig keresni fogtok , de nem találtok , mert ahová én megyek , oda ti nem jöhettek . ”
Ekkor a zsidó vezetők így tanakodtak egymás közt : „ Hová megy , ahol nem találhatjuk meg ? Talán a görög városokban szétszórtan élő zsidókhoz akar menni , és a görögöket akarja tanítani ?
Mit akart azzal mondani , hogy » keresni fogtok , de nem találtok meg « , és hogy » ahová én megyek , oda ti nem jöhettek « ? ”
Az ünnep utolsó , legnagyobb napján Jézus felállt , és így kiáltott : „ Ha valaki szomjas , jöjjön hozzám , és igyon !
Aki hisz bennem , annak szívéből források fakadnak és folyók erednek , amelyekből állandóan élő víz származik ! Úgy , ahogy az Írás előre megmondta . ”
Ezt a hasonlatot a Szent Szellemről mondta . Mert akik Jézusban hisznek , azok kapják a Szent Szellemet . De amikor Jézus ezt mondta , akkor Isten még nem küldte le a Földre a Szent Szellemet , mert Jézus még nem dicsőült meg .
Ezt hallva a sokaság egy része azt mondta : „ Bizony , ő a Próféta ! ”
Mások azt mondták : „ Ő a Krisztus ! ” De voltak , akik ezt mondták : „ Az nem lehet , mert a Krisztus nem Galileából származik !
Nem azt mondja az Írás , hogy a Krisztus Dávid családjából származik , és Betlehemből jön majd , abból a városból , ahol Dávid élt ? ! ”
Emiatt nem tudtak egyetértésre jutni .
Voltak , akik szerették volna Jézust letartóztatni , de nem mertek hozzá nyúlni .
A Templom-őrség ekkor dolgavégezetlenül visszament a főpapokhoz és a farizeusokhoz . Azok megkérdezték : „ Miért nem hoztátok ide őt ? ”
Az őrök ezt válaszolták : „ Ember még soha nem beszélt úgy , mint ő ! ”
A farizeusok ekkor megkérdezték : „ Csak nem bolondított el titeket is ? !
Nem látjátok , hogy a farizeusok és a főpapok közül senki nem hisz benne ? !
De az a tömeg ott kint átkozott , mert nem ismeri a Törvényt ! ”
A farizeusok között ott volt Nikodémus is , aki korábban elment Jézushoz , és beszélt vele . Azt mondta :
„ Törvényünk szerint senki nem ítélhető el , amíg ki nem hallgatták ! Mi sem ítélhetjük el őt , amíg ki nem vizsgáltuk , hogy mit tett . ”
Ekkor a többiek letorkolták : „ Talán te is Galileából jöttél ? Nézz utána az Írásokban , és meglátod , hogy Galileából nem származik egyetlen próféta sem ! ”
Ezután pedig mind hazamentek .
Jézus felment az Olajfák hegyére .
Korán reggel ismét visszatért a Templom területére . Az emberek mind köré gyűltek , ő pedig leült , és tanította őket .
A törvénytanítók és a farizeusok odahoztak Jézushoz egy asszonyt , akit rajtakaptak , hogy házasságtörést követett el . Középre állították ,
és megkérdezték Jézust : „ Mester , ezt az asszonyt tetten érték házasságtörés közben .
Mózes a Törvényben azt parancsolta , hogy az ilyen asszonyt kövekkel agyon kell dobálni : így kell megölni . Hát te mit mondasz ? ”
Ezt azért kérdezték , hogy Jézust próbára tegyék , és vádolhassák valamivel . De ő nem válaszolt , csak lehajolt , és az ujjával írni kezdett a földre .
Mivel tovább kérdezgették , végre felállt , és azt mondta nekik : „ Van itt köztetek olyan , aki még nem követett el bűnt ? Ha van , akkor ő dobja az asszonyra az első követ ! ”
Majd újra lehajolt , és tovább írt a földre .
Ezt hallva , a törvénytanítók és farizeusok kezdtek elszállingózni . Először az idősebbek távoztak , majd egymás után mind eltűntek . Végül csak Jézus és a középen álló asszony maradt ott .
Ekkor Jézus felegyenesedett , és megszólította : „ Asszony , hol vannak a vádlóid ? Senki nem ítélt el téged ? ”
Az asszony felelt : „ Senki , Uram . ” Jézus így felelt : „ Én sem ítéllek el . Menj el , de többé ne vétkezz ! ”
Később Jézus ezt mondta az összegyűlt sokaságnak : „ Én vagyok a világ világossága . Aki engem követ , nem a sötétségben él , hanem a világosságban , amely maga az örök élet . ”
Ekkor a farizeusok megjegyezték : „ Amikor magadról tanúskodsz , te vagy az egyetlen , aki azt állítja , hogy ez igaz . Ezért a tanúságod nem érvényes ! ”
Jézus így felelt : „ Még ha magamról beszélek , akkor is érvényes a tanúságom , mert én tudom , honnan jöttem , és hová megyek . De ti nem tudjátok , honnan jöttem , és hová megyek .
Ti emberi módon , a látszat szerint ítéltek . Én azonban nem ítélek el senkit .
De ha mégis ítélek , az ítéletem akkor is érvényes és igazságos . Miért ? Azért , mert nem egyedül ítélek . Velem van az Atya , aki elküldött engem .
A Törvényetek azt mondja : ha két tanú ugyanazt állítja , akkor el kell fogadnotok , hogy igazat mondanak .
Én vagyok az egyik tanú , aki önmagamról tanúskodok , és az Atya a másik tanú , aki engem küldött : ő is tanúskodik rólam . ”
Megkérdezték tőle : „ Ki a te Atyád , és hol van ? ” Jézus így válaszolt : „ Ti ugyanúgy nem ismertek engem , ahogy Atyámat sem ismeritek . Ha tudnátok , ki vagyok , ismernétek Atyámat is . ”
Jézus mindezt akkor mondta , amikor a Templom területén tanított , annak a helynek a közelében , ahol az adományokat gyűjtötték . Senki sem tartóztatta le , mert még nem jött el az ideje .
Azután Jézus ezt mondta : „ Én elmegyek , ti pedig keresni fogtok engem . De ahová megyek , oda ti nem jöhettek , és a bűneitekben fogtok meghalni . ”
Ekkor a zsidó vezetők egymás között tanakodtak : „ Talán meg akarja ölni magát , hogy azt mondja : » Ahová én megyek , oda ti nem jöhettek « ? ”
Jézus így folytatta : „ Ti innen a földről származtok , én pedig fentről származom . Ti ehhez a világhoz tartoztok , de én nem .
Ezért mondtam nektek , hogy a bűneitekben fogtok meghalni . Bizony , ha nem hiszitek , hogy ÉN VAGYOK , akkor a bűneitekben haltok meg . ”
Ekkor azok megkérdezték : „ Ki vagy te tulajdonképpen ? ” Jézus így válaszolt : „ Az vagyok , akinek már kezdettől mondom magamat .
Sok mindent mondhatnék rólatok , és elítélhetnélek titeket . De én csak azt mondom , amit attól hallottam , aki elküldött engem . És amit ő mond , az igaz ! ”
De azok nem értették meg , hogy az Atyáról beszélt .
Jézus így folytatta : „ Amikor majd felemelitek az Emberfiát , akkor fogjátok megérteni , hogy én vagyok . Meg fogjátok érteni , hogy amit teszek , azt nem magamtól teszem , és csak azt mondom , amire az Atya tanított .
Mert engem ő küldött , és mindig velem van . Nem hagyott egyedül , mert én mindig azt teszem , amit ő szeret . ”
Amikor ezt mondta , sokan hittek Jézusban .
Azután Jézus azokhoz fordult , akik hittek benne : „ Ha ragaszkodtok tanításomhoz , engedelmeskedtek a szavamnak , és annak megfelelően éltek , akkor valóban a tanítványaim vagytok .
Akkor majd megismeritek az igazságot , az igazság pedig megszabadít titeket . ”
Ekkor a zsidó vezetők ezt mondták : „ Mi Ábrahám utódai vagyunk , és soha nem voltunk szolgák ! Miért mondod , hogy meg fogunk szabadulni ? ”
Jézus így válaszolt : „ Igazán mondom nektek , ha valaki bűnt követ el , az szolgája a bűnnek .
De a szolga nem marad örökre a családban , csak a fiú !
Ezért ha a Fiú megszabadít titeket , akkor valóban szabadok lesztek ! Tudom , hogy Ábrahám utódai vagytok ,
mégis meg akartok ölni , mert nem fogadjátok el a tanításomat .
Én arról beszélek , amit Atyámtól tanultam , és ti is azt teszitek , amit atyátoktól tanultatok . ”
Azok így feleltek : „ A mi atyánk Ábrahám ! ” Jézus pedig így válaszolt : „ Ha valóban Ábrahám gyermekei volnátok , akkor az ő példáját követnétek .
De ti meg akartok ölni engem , aki az igazságot mondom nektek , amit Istentől hallottam . Ábrahám nem tett ilyet .
Ti valóban azt teszitek , amit atyátok . ” Ők erre így válaszoltak : „ Nem vagyunk mi törvénytelen gyermekek ! Egy atyánk van , az Isten ! ”
Jézus így válaszolt nekik : „ Ha Isten volna az atyátok , szeretnétek és elfogadnátok engem , mert én Istentől jöttem , az ő jelenlétéből . Nem magamtól jöttem , ő küldött el engem .
Miért nem értitek , amit mondok ? Mert nem fogadjátok el tanításomat !
A ti atyátok a Gonosz ! Ti pedig örömmel megteszitek , amit ő kíván . Ő kezdettől fogva gyilkos volt , és soha nem állt az igazság oldalán , mert nincs is benne semmi igazság . Amikor hazudik , akkor mutatja meg a valódi természetét : mert hazug , és a hazugságok forrása .
Ezzel ellentétben én az igazat mondom , de ti nem hisztek nekem .
Kicsoda vádolhatna engem bűnnel közületek ? Ha pedig igazat mondok , miért nem hisztek nekem ?
Aki Istentől származik , az elfogadja , amit Isten mond . Ti pedig azért nem fogadjátok el , mert nem Istentől származtok ! ”
A zsidó vezetők erre azt felelték : „ Talán nincs igazunk , amikor azt mondjuk , hogy samáriai vagy , és gonosz szellem van benned ? ”
Jézus így válaszolt : „ Nincs bennem gonosz szellem , hanem tisztelem Atyámat , ti pedig gyaláztok engem .
Én nem a magam dicsőségét keresem . Van valaki , aki törődik vele , és ő fog ebben ítélni .
Igazán mondom nektek : ha valaki engedelmeskedik tanításomnak , és a szerint él , az nem hal meg soha . ”
Azok így válaszoltak : „ Most már biztosan tudjuk , hogy gonosz szellem lakik benned ! Hiszen Ábrahám meghalt , a próféták is meghaltak , te mégis azt mondod : » ha valaki engedelmeskedik tanításomnak , és aszerint él , az nem hal meg soha « .
Nagyobb vagy , mint atyánk Ábrahám ? Ő meghalt , és a próféták is mind meghaltak . Hát mit gondolsz , ki vagy te ? ! ”
Jézus erre így válaszolt : „ Ha magamat dicsőíteném , akkor a dicsőségem nem érne semmit . Atyám az , aki engem megdicsőít . Őróla azt állítjátok , hogy ő az Istenetek .
Pedig soha nem ismertétek meg őt , én viszont ismerem . Ha azt mondanám , hogy nem ismerem , ugyanolyan hazug lennék , mint ti . De én ismerem őt , és engedelmeskedem annak , amit mond .
Atyátok , Ábrahám nagyon örült annak a reménynek , hogy meg fogja látni azt a napot , amikor majd eljövök . Látta is , és nagyon örült . ”
Ekkor a zsidó vezetők azt mondták neki : „ Micsoda ? ! Azt állítod , hogy láttad Ábrahámot ? Ez lehetetlen , hiszen még ötven éves sem vagy ! ”
Jézus felelt : „ Igazán mondom nektek : mielőtt Ábrahám megszületett , én vagyok . ”
Ekkor köveket kaptak föl , hogy megdobálják Jézust , de ő eltűnt előlük , és a Templom területéről .
Egyszer útközben Jézus meglátott valakit , aki születésétől fogva vak volt .
Tanítványai megkérdezték tőle : „ Mester , kinek a bűne miatt született ez vakon ? A szülei vétkeztek , vagy ő maga ? ”
Jézus így felelt nekik : „ Egyik sem ! Nem az ő bűne okozta , vagy a szüleié , hogy vakon született . Azért történt így , hogy Isten rajta mutassa meg hatalmát .
Amíg nappal van , el kell végeznem azokat a feladatokat , amelyeket az bízott rám , aki elküldött . Majd eljön az éjszaka , és akkor senki sem dolgozhat .
Amíg ezen a világon vagyok , én vagyok a világ világossága . ”
Ezután a földre köpött , sarat készített , s azt a vak férfi szemére kente .
Azt mondta neki : „ Menj el , és mosakodj meg a Siloám vízgyűjtő medencében ! ” Siloám azt jelenti : küldött . A vak elment , megmosta a szemét , és úgy jött vissza , hogy már látott .
A szomszédai , meg akik előzőleg látták koldulni , ezt kérdezték : „ Nem ő az , aki itt szokott koldulni ? ”
Néhányan azt mondták , hogy ő az . Mások úgy gondolták , hogy nem , csak hasonlít rá . De a koldus megmondta : „ Én vagyok az . ”
Ekkor ezt kérdezték tőle : „ Hogyan gyógyult meg a szemed ? ”
Ő pedig így válaszolt : „ Egy Jézus nevű ember sarat kent a szememre , és azt mondta : » Menj el , és mosakodj meg a Siloám-medencében ! « Én pedig elmentem , megmosakodtam , és most látok . ”
„ Hol van az az ember ? ” — kérdezték . „ Nem tudom ” — felelte .
Ezután a koldust , aki nemrégen még vak volt , elvitték a farizeusokhoz .
Az a nap pedig , amikor Jézus sarat készített , és meggyógyította a vak szemét , szombat volt .
A farizeusok is megkérdezték a vakon született embert , hogy , hogyan gyógyult meg . Ő pedig így felelt nekik : „ Sarat kent a szememre , lemostam , és most látok . ”
Néhány farizeus azt mondta : „ Az az ember nem Istentől való , mert nem tartja meg a szombatot . ” „ De hogyan tehetne egy bűnös ilyen csodát ? ” — kérdezték mások . Ebből azután vita kerekedett közöttük .
Ekkor újból a vakon születetthez fordultak : „ Hát te mit mondasz róla most , hogy meggyógyította a szemedet ? ” Ő pedig így felelt : „ Azt , hogy próféta . ”
A zsidó vezetők ekkor kétségbe vonták , hogy ez az ember valóban vak volt , és csak később gyógyult meg a szeme . Ezért odahívták a szüleit , és
megkérdezték tőlük : „ Ez a fiatok ? És valóban vakon született ? Ha igen , akkor hogyan lehetséges , hogy most lát ? ”
A szülők ezt felelték : „ Igen , ő a mi fiunk , és valóban vakon született .
De hogy lehet az , hogy most lát , és ki gyógyította meg a szemét , azt nem tudjuk . Kérdezzétek meg tőle , hiszen már felnőtt , majd ő megmondja ! ”
A szülők ezt azért mondták , mert féltek a zsidó vezetőktől . Azok ugyanis már megegyeztek abban , hogy ha valaki Krisztusnak mondja Jézust , azt ki kell tiltani a zsinagógából . Ezért mondták a szülők , hogy :
„ Kérdezzétek meg tőle , hiszen már felnőtt , majd ő megmondja ! ”
Ekkor a zsidó vezetők másodszor is magukhoz hívatták azt , aki meggyógyult , és azt mondták neki : „ Adj dicsőséget Istennek , és mondd meg az igazat ! Mi tudjuk , hogy az az ember bűnös . ”
Ő így felelt : „ Én nem tudom , hogy bűnös-e vagy sem , de azt tudom , hogy vak voltam , most pedig látok . ”
Ekkor újra megkérdezték tőle : „ Mit tett veled ? Hogyan gyógyította meg a szemedet ? ”
„ Már mondtam nektek , de nem figyeltetek rám ! Miért kérdezitek újra ? Talán ti is a tanítványai akartok lenni ? ” — válaszolta .
Ekkor a zsidó vezetők sértegetni kezdték : „ Te vagy tanítványa , mi pedig Mózes tanítványai vagyunk !
Azt tudjuk , hogy Mózeshez szólt Isten , erről meg azt sem tudjuk , honnan jött . ”
Az meg így válaszolt : „ Hát , ez nagyon különös ! Ti azt sem tudjátok , hogy honnan jött , ő mégis megnyitotta a szemem !
Isten a bűnösöket nem hallgatja meg , igaz ? De aki istenfélő , és Isten akaratát viszi véghez , annak teljesíti a kérését !
Soha senki nem hallott még ilyet , hogy egy vakon született szemét valaki meggyógyította volna !
Ha az az ember nem Istentől jött volna , semmit sem tudott volna tenni a szememmel ! ”
A zsidó vezetők letorkolták : „ Tetőtől talpig bűnben születtél , és még te akarsz minket tanítani ? ! ” Ezzel kitiltották a zsinagógából .
Jézus megtudta , hogy a zsidó vezetők kitiltották ezt az embert a zsinagógából . Ezután találkozott vele , és megkérdezte tőle : „ Hiszel-e az Emberfiában ? ”
Ő visszakérdezett : „ Ki az , Uram ? Mondd meg , hogy higgyek benne ! ”
Jézus így felelt : „ Ő az , akit látsz . Én vagyok az , aki veled beszélek . ”
Erre a férfi ezt felelte : „ Hiszek , Uram ! ” Leborult Jézus előtt , és imádta őt .
Jézus ekkor azt mondta : „ Azért jöttem erre a világra , hogy ítéletet tartsak . Azért jöttem , hogy akik vakok voltak , lássanak , és akik látnak , vakok legyenek . ”
Meghallotta ezt néhány farizeus , akik Jézus közelében voltak , és megkérdezték tőle : „ Hogyan ? Talán mi is vakok vagyunk ? ! ”
Jézus ezt felelte : „ Ha vakok lennétek , nem volnátok bűnösök . De mivel azt mondjátok , hogy láttok , bűnösök maradtok . ”
„ Igazán mondom nektek : aki a juhakolba akar bemenni , a kapun át kell menjen . Aki a kerítésen mászik át , az tolvaj és rabló .
A pásztor a kapun át megy be ,
és az őr kinyitja előtte a kaput . A juhok hallgatnak a pásztor hangjára , ő pedig a nevükön szólítja a saját juhait , és kivezeti őket az akolból .
Amikor minden juhot kivezetett , előttük megy , és a juhok követik , mert felismerik a hangját .
Idegen után nem mennek , hanem elfutnak tőle , mert nem ismerik a hangját . ”
Ezt a történetet mondta Jézus , de azok nem értették meg , miről beszélt .
Ezért Jézus így folytatta : „ Igazán mondom nektek : én vagyok a kapu a juhok számára .
Akik előttem jöttek , mind tolvajok és rablók voltak , de a juhok nem hallgattak rájuk .
Igen , én vagyok a kapu , ezért aki rajtam keresztül megy be , a biztonságban él , szabadon járhat ki és be , és jó legelőt talál .
a tolvaj azért jön , hogy lopjon , gyilkoljon és pusztítson . Én azért jöttem , hogy életet adjak , mégpedig teljes és bővelkedő életet !
Én vagyok a jó pásztor , aki a saját életét adja a juhokért .
A fizetésért dolgozó juhász különbözik a pásztortól . Az ilyen alkalmazott nem a gazdája a juhoknak , de nem is a pásztoruk . Ezért amikor látja , hogy jön a farkas , otthagyja a nyájat , és gyáván elmenekül . Akkor a farkas elragadja a juhokat , és szétkergeti a nyájat .
A juhász azért fut el , mert ő csak a pénzért dolgozik , és valójában nem törődik a juhokkal .
Más juhaim is vannak , akik nem ebből az akolból valók . Őket is vezetnem kell , és hallgatni is fognak a szavamra . Így végül majd egyetlen nyáj lesz belőlük , az élükön egyetlen pásztorral .
Jézus szavai miatt a zsidó vezetők újra vitatkozni kezdtek egymással .
Sokan azt mondták : „ Gonosz szellem lakik benne , és megbolondult . Minek hallgatjátok ? ”
De mások ezt mondták : „ Akiben gonosz szellem van , az nem így beszél . Gonosz szellem nem tudja meggyógyítani a vakok szemét ! ”
Ezután következett a templomszentelés ünnepe Jeruzsálemben .
Tél volt , és Jézus a Templom területén , a Salamon csarnokában tartózkodott .
Ekkor a zsidó vezetők körülvették , és kérdőre vonták : „ Meddig tartasz még minket bizonytalanságban ? Mondd meg nekünk nyíltan , te vagy-e a Krisztus , vagy nem ! ”
Jézus így felelt : „ Már megmondtam nektek , de nem hittétek el . Pedig a csodák , amelyeket Atyám nevében teszek , bizonyítják , hogy én vagyok az .
Ti mégsem hisztek nekem , mert nem tartoztok az én nyájamhoz .
Akik az én juhaim , azok hallgatnak rám , és követnek engem . Ismerem őket ,
örök életet adok nekik , és soha meg nem halnak , sem el nem vesznek . Senki nem ragadhatja ki őket a kezemből ,
mert Atyám adta nekem őket ! Ő pedig mindenkinél hatalmasabb . Ezért juhaimat senki nem ragadhatja ki Atyám kezéből .
Az Atya és én egyek vagyunk . ”
Ekkor a zsidó vezetők újra köveket kaptak fel , hogy megdobálják , és így öljék meg .
Jézus ezt kérdezte tőlük : „ Sok jó dolgot tettem már a szemetek láttára Atyám akarata szerint . Ezek közül melyikért akartok most megkövezni ? ”
Azok így feleltek : „ Nem azért akarunk megkövezni téged , mert valami jót tettél . Hanem azért , amit mondasz , azzal megsérted Istent . Hiszen ember létedre azt állítod , hogy Isten vagy ! ”
Jézus erre így felelt : „ Nincs-e megírva a Törvényetekben : » Én mondtam , hogy istenek vagytok « ?
Isten maga nevezte isteneknek azokat az embereket , akikhez szólt ! Az Írás pedig mindig érvényes és igaz !
Ha pedig ez így van , akkor miért vádoltok engem Isten megsértésével , amikor azt állítom , hogy Isten Fia vagyok , akit az Atya kiválasztott és elküldött erre a világra .
Ha nem ugyanazt teszem , amit Atyám , akkor ne higgyetek nekem !
De ha ugyanazt teszem , amit Atyám , akkor higgyetek a tetteimnek ! Még ha nekem nem is hisztek , legalább a tetteimnek higgyetek ! Akkor majd felismeritek , és megértitek , hogy az Atya bennem van , én pedig az Atyában ! ”
Ekkor újra megpróbálták letartóztatni Jézust , de ő eltűnt előlük .
Ezután a Jordán folyón túlra ment , arra a helyre , ahol korábban János bemerítette az embereket , és ott is maradt egy ideig .
Sokan jöttek hozzá , és ezt mondták : „ János nem tett csodákat , de amit erről az emberről mondott , az mind igaz . ”
És sokan hittek Jézusban .
Betániában élt egy Lázár nevű férfi , aki megbetegedett . Volt két testvére , Márta és Mária .
Mária volt az , aki illatos olajjal kente meg az Urat , és a hajával törölte meg az Úr lábát .
Lázár nővérei megüzenték Jézusnak : „ Uram , a barátod , akit szeretsz , beteg . ”
Amikor Jézusnak átadták az üzenetet , ezt mondta : „ Ez a betegség nem halálos , hanem Isten dicsőségét szolgálja . Ezáltal az Isten Fia fog dicsőséget kapni . ”
Jézus valóban szerette Mártát , és nővérét Máriát , és Lázárt .
Amikor tehát Jézusnak megmondták , hogy Lázár beteg , még két napig ugyanazon a helyen maradt .
Azután ezt mondta a tanítványainak : „ Menjünk ismét Júdeába ! ”
Azok ezt válaszolták : „ Mester , hiszen csak nemrégen volt , hogy meg akartak kövezni a zsidó vezetők , és újra oda akarsz menni ? ”
Jézus így válaszolt : „ Ugye tizenkét óráig tart a nappal ? Ezért aki nappal jár , az nem botlik meg , mert a világ világossága fénylik .
De aki éjjel jár , az megbotlik , mert nincs ami világítson neki . ”
Azután ezt mondta : „ A barátunk , Lázár elaludt , de én odamegyek és felébresztem . ”
A tanítványok ezt válaszolták : „ Uram , ha alszik , akkor biztosan meggyógyul majd . ”
Jézus Lázár haláláról beszélt , de a tanítványok úgy értették , hogy Lázár csak alszik .
Jézus ezért nyíltan megmondta nekik : „ Lázár meghalt .
De örülök , hogy nem voltam ott , mert számotokra így a jobb : hogy higgyetek bennem . Most azonban menjünk el hozzá ! ”
Ekkor Tamás , akit Ikernek hívtak , ezt mondta a többi tanítványnak : „ Menjünk , és haljunk meg Jézussal együtt mi is ! ”
Amikor Jézus megérkezett Betániába , megtudta , hogy Lázár már négy napja a sírban van .
Mivel ez a falu csak három kilométerre volt Jeruzsálemtől ,
sokan elmentek Mártához és Máriához , hogy vigasztalják őket a testvérük halála miatt .
Amikor Márta meghallotta , hogy Jézus közeledik , eléje sietett , Mária pedig otthon maradt .
Mikor Márta Jézushoz ért , ezt mondta : „ Uram , ha itt lettél volna , nem halt volna meg a testvérem !
Én azonban így is tudom , hogy bármit kérsz Istentől , ő megadja neked . ”
Jézus ezt felelte : „ A testvéred fel fog támadni . ”
„ Igen , tudom , hogy a feltámadás idején , az utolsó napon , ő is fel fog támadni ” —válaszolta Márta .
Jézus azonban ezt mondta : „ Én vagyok a Feltámadás és az Élet . Aki hisz bennem , akkor is él , ha már meghalt .
Aki pedig él és hisz bennem , az soha nem hal meg . Hiszed ezt ? ”
Márta pedig így válaszolt : „ Igen , Uram ! Hiszem , hogy te vagy a Krisztus , az Isten Fia , akinek el kellett jönnie erre a világra . ”
Miután ezt mondta , Márta elment , és félrehívta nővérét , Máriát . Mikor csak ketten voltak , szólt neki : „ Itt van a Mester , és téged hív ! ”
Ekkor Mária , sietve Jézushoz ment ,
aki még mindig a falu szélén volt , ahol Mártával találkozott .
A gyászolók , akik Máriához jöttek , hogy vigasztalják , látták , hogy Mária gyorsan felkel , és elindul . Azt hitték , hogy Lázár sírjához megy , hogy ott sírjon , ezért ők is utána mentek .
Amikor Mária Jézushoz ért , a lábához borult , és ezt mondta : „ Uram , ha itt lettél volna , nem halt volna meg a testvérem ! ”
Mária és a kísérői is sírtak . Amikor Jézus ezt látta , szelleme nyugtalan lett , és mélyen megindulva
kérdezte : „ Hová temettétek Lázárt ? ” „ Uram , gyere , és nézd meg ! ” — felelték .
Ekkor Jézus sírva fakadt .
Az emberek azt mondták : „ Nézzétek , mennyire szerette Lázárt ! ”
Mások pedig ezt mondták : „ Ha meg tudta gyógyítani a vakot , akkor Lázárt is megmenthette volna a haláltól . ”
Jézus még mindig nagyon felindult volt , amikor odament a sírhoz , amely sziklába vájt üreg volt , a bejáratát pedig nagy kő zárta el .
„ Hengerítsétek el a követ ! ” - mondta Jézus . Márta , a halott Lázár nővére közbeszólt : „ De Uram , már biztosan rossz szaga van , hiszen négy napja , hogy meghalt ! ”
Jézus így válaszolt : „ Emlékszel ? Megígértem neked , ha hiszel , meglátod Isten dicsőségét ! ”
Ekkor elhengerítették a követ , Jézus , pedig felnézett az égre , és ezt mondta : „ Atyám , köszönöm , hogy meghallgattál !
Tudom , hogy te mindig meghallgatsz , de azok kedvéért mondom ezt , akik itt állnak . Azt akarom , hogy elhiggyék , hogy te küldtél engem . ”
Ezután hangosan felkiáltott : „ Lázár , gyere ki ! ”
Ekkor Lázár , aki halott volt , kijött a sziklába vágott sírkamrából . Keze és lába vászonlepedőkkel volt körültekerve , arcát , pedig kendő takarta . „ Szabadítsátok ki a vásznakból , hadd menjen ! ” - mondta Jézus .
Ennek hatására sokan hittek benne azok közül a zsidók közül , akik Máriát a sírhoz kísérték , és látták , amit Jézus tett .
Néhányan közülük elmentek a farizeusokhoz , és nekik is elmondták , hogy Jézus feltámasztotta Lázárt .
Emiatt a főpapok és a farizeusok összehívták a Főtanácsot . Amikor összegyűltek , ezt kérdezték egymástól : „ Most mit tegyünk ? Ez az ember tényleg sok csodát tesz !
Ha engedjük , hogy ezt folytassa , a végén mindenki hinni fog benne ! Azután majd jönnek a rómaiak , lerombolják a Templomunkat és elpusztítják népünket ! ”
Akkor Kajafás , a Főtanács egyik tagja , aki abban az évben a főpap volt , ezt mondta : „ Ti nem tudtok semmit !
Nem értitek , hogy jobb , ha csak egy ember hal meg a népért , mintha egész nemzetünk elpusztul ? ! ”
De ezt nem magától mondta , hanem prófétált , mivel abban az évben ő volt a főpap . Ez a prófécia azt jelentette , hogy Jézusnak meg kell halnia a népéért .
De nem csak a zsidó népért , hanem Isten gyermekeiért is , akik az egész világon szerteszét mindenfelé élnek . Igen , meg kell halnia , hogy Istennek ezeket a szétszóródott gyermekeit összegyűjtse , és eggyé tegye .
Ettől a naptól kezdve a zsidó vezetők arra törekedtek , hogy Jézust megöljék .
Emiatt Jézus többé nem mutatkozott nyilvánosan a zsidók között . Tanítványaival együtt elvonult egy pusztához közeli városba , Efraimba .
Közeledett a zsidók nagy ünnepe , a pászka . Ezért vidékről sokan felmentek Jeruzsálembe , hogy még az ünnep előtt elvégezzék a megtisztulási szertartást .
A Templom területén nagy tömeg gyűlt össze . Az emberek keresték Jézust , és egymástól kérdezgették : „ Mit gondoltok ? Talán nem is jön fel az ünnepre ? ”
A főpapok és a farizeusok pedig kiadták a parancsot , hogy ha valaki tudja , hol van Jézus , azonnal jelentse . Ugyanis le akarták tartóztatni őt .
Hat nappal a pászka ünnep előtt Jézus Betániában meglátogatta Lázárt , akit feltámasztott a halálból .
Vacsorát készítettek neki , amelyet Márta szolgált fel . Lázár is ott ült az asztalnál Jézussal együtt .
Vacsora közben Mária nárdusolajból2 készült igen drága illatszert hozott elő . Az egészet3 ráöntötte Jézus lábára , majd a hajával törölte meg . Az illatszer illata az egész házat betöltötte .
Akkor megszólalt az egyik tanítvány , Iskáriótes Júdás , aki el akarta árulni Jézust :
„ Ezt a drága illatszert inkább el kellett volna adni háromszáz ezüstért ! A pénzt meg a szegényeknek adhattuk volna ! ”
De ezt nem azért mondta , mintha a szegények érdekelték volna , hanem mert tolvaj volt . Ugyanis Júdás kezelte a csoport közös pénzét , és gyakran lopkodott belőle .
Jézus így válaszolt : „ Hagyd békén Máriát ! Hiszen ezt az illatszert a temetésemre tartogatta !
Szegények mindig lesznek a közeletekben , de én nem leszek mindig veletek . ”
Az ünnepre összegyűlt tömeg között elterjedt a híre , hogy Jézus Betániában van , ezért sokan odamentek . De nemcsak őt szerették volna látni , hanem Lázárt is , akit Jézus feltámasztott a halálból .
Emiatt azután a főpapok elhatározták , hogy Lázárt is megölik .
Ugyanis Lázár feltámasztása miatt sokan már nem a zsidó vezetőket követték , hanem Jézusban hittek .
Másnap , amikor az ünnepre érkező tömeg meghallotta , hogy Jézus Jeruzsálembe jön ,
elé mentek , pálmaágakat lengettek , és ezt kiáltották : „ Hozsánna ! Áldott , aki az Úr nevében jön ! Áldott legyen Izráel Királya ! ”
Jézus talált egy szamarat , felült rá , és azon vonult , éppen úgy , ahogy az Írás mondja :
„ Ne félj , Sion leánya , itt jön a királyod szamárcsikón ülve ! ”
Tanítványai akkor még nem értették ezt . De később , amikor Jézus megdicsőült , eszükbe jutott , hogy pontosan az történt vele , amit az Írások mondtak róla .
Amikor Jézus kihívta Lázárt a sírból és feltámasztotta a halottak közül , igen sokan szemtanúi voltak ennek . Most ezek másoknak is elmondták , hogy mi történt .
Ezért még nagyobb tömeg gyűlt össze , hogy Jézust lássa , mert hallották , hogy ő volt az , aki Lázárt feltámasztotta .
A farizeusok pedig ezt mondták egymásnak : „ Látjátok ! Hiába minden erőfeszítésünk , az egész nép mégis őt követi ! ”
A pászka ünnepre igen sokan jöttek Jeruzsálembe imádkozni , és voltak közöttük görögök is .
Ezek odamentek Fülöphöz , aki a galileai Bétsaidából származott , és megkérték : „ Uram , szeretnénk látni Jézust ! ” Fülöp ekkor szólt Andrásnak ,
azután mindketten odamentek Jézushoz , és szóltak neki .
Jézus így válaszolt nekik : „ Eljött az idő , hogy az Emberfia megdicsőüljön .
Igazán mondom nektek : a búzaszemet el kell vetni a földbe , hogy ott elhaljon ! Azután majd felnő , és sok újabb búzaszemet terem . De ha nem hal el , akkor csak egymaga marad .
Ehhez hasonlóan , aki ragaszkodik a lelkéhez , vagyis az életéhez , az el fogja veszíteni . Aki pedig kész feladni a lelkét , vagyis az életét ezen a világon , az megtartja azt az örök életre .
Aki nekem szolgál , engem kövessen ! Akkor , ahol én vagyok , a szolgám is ott lesz velem . Aki pedig engem szolgál , azt megbecsüli az Atya . ”
„ Most nyugtalan a lelkem ; mit is mondhatnék ? Kérjem talán azt : » Atyám , ments meg engem ettől az időtől ? « De hiszen éppen ezért jöttem a földre !
Atyám , azt tedd meg , ami dicsőséget hoz a nevedre ! ” Ekkor hang hallatszott a Mennyből : „ Már dicsőséget szereztem nevemnek , és ismét dicsőséget fogok szerezni magamnak ! ”
Ezt a tömeg is hallotta , de azt gondolták , hogy mennydörgést hallottak . Mások azt mondták , hogy biztosan angyal szólt Jézushoz .
Ő maga ezt mondta : „ Ez a hang nem én értem , hanem a ti érdeketekben szólt .
Mert most van az ideje , hogy kihirdessék az ítéletet a világ fölött ! Most van az , amikor ennek a világnak a fejedelmétől elveszik a hatalmát , és őt magát elűzik .
Amikor pedig engem felemelnek a földről , minden embert magamhoz fogok vonzani . ”
Ezzel jelezte Jézus , hogy milyen módon fog meghalni .
Az emberek erre megkérdezték : „ A Törvényből úgy tudjuk , hogy a Krisztus örökké él . Miért mondod akkor , hogy az Emberfiát fel fogják emelni ? Kicsoda ez az Emberfia ? ”
Jézus így felelt : „ A világosság még egy rövid ideig köztetek lesz . Addig járjatok tehát a világosságban , amíg veletek van , hogy a sötétség le ne győzzön titeket , mert aki sötétben jár , nem tudja hová megy .
Ameddig veletek van a világosság , higgyetek benne , hogy a világosság fiai legyetek ! ” Ezt mondta Jézus , majd elment onnan , és elrejtőzött előlük .
Bár Jézus sok csodát tett az emberek szeme láttára , azok mégsem hittek benne .
Így teljesedett be , amit Ézsaiás próféta mondott : „ Uram , ki hitt a beszédünknek , és ki látta meg az Úr karjának erejét ? ”
Ézsaiás próféta azt is megmondta , miért nem tudtak hinni :
„ Az Úr vakította meg a szemüket , keményítette meg a szívüket , hogy ne lássanak , ne értsenek , és ne forduljanak hozzá , hogy meggyógyítsa őket . ”
Ézsaiás azért mondta ezt , mert látta az Úr dicsőségét , és őróla szólt .
Ennek ellenére , még a zsidó vezetők között is sokan voltak , akik hittek Jézusban . De ezt nem merték nyíltan megmondani , mert féltek a farizeusoktól . Attól féltek , hogy kizárják őket a zsinagógai közösségből .
Ezeknek , akik titokban hittek Jézusban , többre értékelték az emberektől kapott dicséretet , mint az Istentől jövőt .
Jézus hangosan kihirdette : „ Aki bennem hisz , az valójában abban hisz , aki elküldött engem .
Aki engem lát , azt látja , aki elküldött engem .
Én azért jöttem erre a világra , hogy világosság legyek : hogy aki bennem hisz , az ne maradjon a sötétségben .
Én azért jöttem , hogy megmentsem az embereket , nem azért , hogy elítéljem őket . Ezért nem én ítélem el azokat , akik hallgatják a szavaimat , de nem engedelmeskednek .
Aki visszautasít engem , és nem fogadja el , amit mondok , azt bizony el fogják ítélni az utolsó napon ! De nem én leszek a bírája , hanem amit mondtam , azok a szavak fogják őt elítélni .
Mert amit mondtam , nem magamtól mondtam . Az Atya , aki elküldött engem , parancsolta meg , hogy mit mondjak , és mit tanítsak .
És tudom , hogy az örök élet abból származik , amit az Atya parancsol . Amit tehát én mondok , azt úgy mondom , ahogyan ő mondta nekem . ”
Mielőtt a pászka ünnepi vacsorája megkezdődött volna , Jézus már tudta , hogy itt az ideje , hogy elhagyja ezt a világot , és visszamenjen az Atyához . Bár Jézus mindig is szerette azokat , akik az övéi voltak ezen a világon , most különösképpen megmutatta nekik a szeretetét .
Jézus meg a tanítványai együtt voltak , és elkezdődött a pászka-vacsora . A Sátán már korábban rábeszélte Júdást , az Iskáriótes Simon fiát , hogy igyekezzen Jézust ellenségei kezébe adni .
Jézus teljesen tisztában volt vele , hogy az Atya minden hatalmat neki adott , és hogy ő Istentől jött , és hamarosan vissza is tér Istenhez .
Ezért azután felkelt a vacsorától , levette felső ruháját , és egy törülközőt kötött maga köré .
Azután vizet öntött egy edénybe , és sorban megmosta , majd a derekára kötött törülközővel megtörölte a tanítványai lábát .
Amikor Simon Péterhez ért , ő azt kérdezte : „ Uram , hogy lehet az , hogy te mosod meg a lábamat ? ! ”
Jézus így válaszolt neki : „ Most még nem érted , amit teszek , de később majd megérted . ”
De Péter azt válaszolta : „ Azt már nem ! Az én lábamat ugyan meg nem mosod soha ! ” „ Ha nem moslak meg , semmi közöd hozzám ” — felelte Jézus .
Péter ekkor már azt kérte : „ Uram , akkor ne csak a lábamat mosd meg , hanem a kezemet és a fejemet is ! ”
Erre Jézus így válaszolt : „ Aki megfürdött , annak csak a lábát kell megmosni , különben az egész teste tiszta . Ti már tiszták vagytok , de nem mindannyian . ”
Mert Jézus tudta , ki árulja el , ezért mondta : nem vagytok tiszták mindannyian .
Miután megmosta a lábukat , Jézus újra felvette felsőruháját , visszaült az asztalhoz , és megkérdezte : „ Értitek , mit tettem veletek ?
Ti Mesternek és Úrnak hívtok engem , és igazatok is van , mert az vagyok .
Ha pedig én , aki Úr és Mester vagyok , megmostam a lábatokat , akkor nektek is meg kell mosnotok egymás lábát .
Példát adtam nektek , hogy ti is ugyanúgy bánjatok egymással , ahogy én veletek .
Igazán mondom nektek : a szolga nem nagyobb az uránál , és a küldött nem nagyobb annál , aki őt elküldte .
Most már tudjátok ezeket , de akkor lesztek boldogok és áldottak , ha valóban meg is teszitek , amit mutattam nektek .
Nem mindnyájatokról beszélek . Mert ismerem azokat , akiket kiválasztottam , de amit az Írás mond , annak be kell teljesednie : » Az fordult ellenem , aki a kenyeremet ette . «
Azért mondom ezt most , mielőtt megtörténne , hogy amikor majd megtörténik , higgyetek bennem , hogy ÉN VAGYOK .
Igazán mondom nektek : aki befogadja azt , akit én küldök , az engem fogad be . Aki pedig engem befogad , az azt fogadja be , aki engem küldött . ”
Ezután Jézus nagyon nyugtalan lett , és ezt mondta : „ Igazán mondom nektek : egyikőtök elárul engem ! ”
A tanítványok zavarban voltak , és egymásra néztek , mert nem tudták , melyikükről beszél .
Egyikük , akit Jézus különösen szeretett , éppen Jézus mellett foglalt helyet .
Simon Péter intett neki , hogy kérdezze meg Jézustól , kiről beszélt az előbb .
Ekkor az a tanítvány közelebb hajolt Jézushoz , és megkérdezte tőle : „ Uram , melyikünk az ? ”
Jézus így felelt : „ Az , akinek ezt a bemártott falat kenyeret adom . ” Ezzel vett egy darab kenyeret , a tálba mártotta , és odanyújtotta Júdásnak , az Iskáriótes Simon fiának .
Amikor Júdás elfogadta és megette a falat kenyeret , belé költözött a Sátán . Ekkor Jézus így sürgette Júdást : „ Hamar tedd meg , amit tenni készülsz ! ”
De senki sem értette , hogy ez mit jelentett .
Néhányan azt hitték , hogy Jézus azt mondta Júdásnak , vegye meg , amire szükségük lesz az ünnepen , vagy adjon valamit a szegényeknek .
Miután Júdás elfogadta a falatot , azonnal elment . Ekkor már éjszaka volt .
Miután Júdás elment , Jézus megszólalt : „ Most dicsőült meg az Emberfia , és általa Isten is megdicsőült .
Mivel Isten dicsőséget kapott az Emberfia által , Isten is dicsőséget ad az Emberfiának hamarosan .
Gyermekeim , már nem sokáig maradok veletek . Kerestek majd engem , de ahogyan a zsidóknak már korábban mondtam , most nektek is mondom , hogy ahová én megyek , oda ti nem jöhettek .
Új parancsot adok nektek : szeressétek egymást ! Ahogyan én szerettelek titeket , nektek is úgy kell szeretnetek egymást !
Arról ismeri majd fel mindenki , hogy a tanítványaim vagytok , hogy szeretitek egymást . ”
Ekkor Simon Péter megkérdezte tőle : „ Uram , hová mész ? ” Jézus így válaszolt : „ Most még nem jöhetsz utánam oda , ahová megyek , de később majd utánam jössz . ”
Péter megkérdezte : „ Uram , miért nem mehetek veled most ? Az életemet is odaadnám érted ! ”
Jézus így felelt : „ Az életedet adod értem ? ! Igazán mondom neked : ma éjjel , mielőtt a kakas kukorékol , háromszor is le fogod tagadni , hogy ismersz engem ! ”
„ Ne nyugtalankodjatok : higgyetek Istenben , és higgyetek énbennem !
Atyám házában sokak számára van lakóhely . Ha nem így volna , megmondtam volna nektek . Most elmegyek , hogy helyet készítsek a számotokra .
Miután elkészítettem , visszajövök értetek , és magammal viszlek benneteket , hogy ahol én vagyok , ott legyetek ti is .
Az utat is ismeritek , amely oda vezet , ahová megyek . ”
Ekkor Tamás megkérdezte : „ Uram , azt sem tudjuk , hová mész , hogyan tudhatnánk akkor az utat ? ”
Jézus így válaszolt : „ Én vagyok az út , az igazság és az élet ! Az Atyához csakis rajtam keresztül lehet eljutni .
Ha valóban ismernétek engem , akkor az Atyát is ismernétek . De mostantól fogva ismeritek és látjátok őt . ”
Ekkor Fülöp szólalt meg : „ Uram mutasd meg nekünk az Atyát , hadd lássuk őt ! Azzal megelégszünk . ”
Jézus így válaszolt : „ Fülöp , olyan régóta veletek vagyok , és még mindig nem ismertél meg igazán ! Aki engem látott , az Atyát látta . Miért mondod akkor : » Mutasd meg nekünk az Atyát ? «
Talán nem hiszed , hogy én az Atyában élek , az Atya pedig bennem él ? Amit mondok nektek , nem magamtól mondom : az Atya , aki bennem él , ő végzi a maga munkáját rajtam keresztül .
Higgyétek el , hogy én az Atyában vagyok , és az Atya bennem van ! Ha nehezetekre esik ezt elhinni , akkor hadd győzzenek meg titeket azok a tettek , amelyeket Atyám nevében vittem véghez !
Igazán mondom nektek : aki hisz bennem , az meg fogja tenni mindazokat , amiket én tettem . Sőt , még nagyobb dolgokat is véghezvisz ! Hogyan lehetséges ez ? Úgy , hogy én az Atyához megyek ,
és megteszem mindazt , amit a nevemben kértek , hogy az Atya dicsőséget kapjon a Fiú által .
Igen , bármit kértek az én nevemben , megteszem . ”
„ Ha szerettek engem , engedelmeskedtek parancsaimnak .
Én pedig kérni fogom az Atyát , és ő másik Segítőt küld nektek , aki örökre veletek marad .
Ő az Igazság Szelleme , akit a hitetlen emberek nem tudnak befogadni , mert nem látják , és nem ismerik fel . Ti azonban megismeritek és felismeritek őt , mert veletek együtt fog lakni , sőt bennetek él majd .
Nem hagylak titeket árván , hanem visszajövök hozzátok .
Kis idő múlva a hitetlenek már nem látnak többé engem , de ti láttok . Mivel én élek , ti is élni fogtok .
Azon a napon megtudjátok , hogy én az Atyában élek , ti bennem éltek , én pedig bennetek .
Aki ismeri parancsaimat és engedelmeskedik nekem , az szeret engem igazán ! Aki pedig engem szeret , azt Atyám is szereti . Én is szeretem őt , ezért megmutatom és kijelentem neki magamat , hogy igazán megismerjen . ”
Ekkor megszólalt Júdás — nem az Iskáriótes Júdás , hanem a másik Júdás nevű apostol — „ De Uram , miért csak nekünk mutatod meg magadat , és miért nem az egész világnak ? ”
Jézus így válaszolt : „ Aki igazán szeret engem , az megfogadja szavaimat , és engedelmeskedik nekem . Ezért Atyám is szeretni fogja őt . Atyám és én eljövünk hozzá , és vele együtt fogunk lakni .
Aki nem szeret engem igazán , az nem engedelmeskedik a tanításaimnak . Bár ez a tanítás , amelyet hallotok , nem az enyém , hanem az Atyától származik , aki elküldött engem .
Amíg veletek voltam , elmondtam nektek mindezeket .
De majd az a Segítő fog megtanítani titeket mindenre , akit az Atya küld az én nevemben . Ez a Segítő a Szent Szellem . Ő majd emlékeztet titeket mindenre , amit mondtam .
Én ugyan elmegyek , de a békességem veletek marad . Igen , nektek adom a saját békémet . De másképpen , mint ahogy a világ adja . Ne nyugtalankodjatok , és ne féljetek !
Hallottátok , hogy megmondtam : most elmegyek , de ismét visszajövök hozzátok . Ha igazán szerettek engem , akkor most örüljetek , hogy az Atyához megyek , mert ő nagyobb nálam !
Azért mondom ezt most , még mielőtt megtörténne , hogy amikor majd megtörténik , higgyetek bennem .
Már nem sokáig beszélek veletek , mert közeledik ennek a világnak a fejedelme . Fölöttem ugyan nincs hatalma ,
ezeknek a dolgoknak mégis meg kell történniük , hogy az egész világ megtudja : én szeretem az Atyát ! Ezért mindazt megteszem , amit ő parancsolt . Most pedig keljetek fel , menjünk innen ! ”
„ Én olyan vagyok , mint a szőlő . Atyám pedig olyan , mint a szőlősgazda :
minden vesszőt , amely nem terem gyümölcsöt , levág rólam . Termő vesszőimet viszont megmetszi és megtisztítja , hogy még bőségesebb és jobb termést hozzanak .
Benneteket már megmetszett és megtisztított a tanításaim által , amelyeket tőlem hallottatok .
Maradjatok velem és lakjatok bennem , mint ahogy a szőlővessző a szőlő tövén marad ! Akkor én is bennetek maradok . A szőlővessző sem teremhet gyümölcsöt önmagában , csak akkor , ha a szőlő tövén marad . Ugyanígy ti is csak akkor teremhettek gyümölcsöt , ha bennem laktok , és velem összenőve maradtok .
Igen , én vagyok a szőlő , és ti vagytok a szőlővesszőim ! Aki bennem lakik , és én őbenne , az sok gyümölcsöt terem . Nélkülem azonban semmit sem tudtok tenni .
Ha valaki nem marad bennem , azt kidobják , mint a lemetszett szőlővesszőt , és megszárad . Ezután összeszedik , a tűzre dobják , és elégetik .
De ha bennem éltek , és tanításaim bennetek élnek , bármit kértek , megkapjátok .
Atyámnak az szerez dicsőséget , ha sok gyümölcsöt teremtek , és a tanítványaim lesztek .
Ahogyan az Atya szeret engem , ugyanazzal az isteni szeretettel szeretlek én is titeket . Maradjatok meg , és éljetek szeretetemben !
Én mindig engedelmeskedem Atyám útmutatásának , ezért állandóan szeretetében élek . Ugyanígy , ha engedelmeskedtek útmutatásomnak , ti is állandóan szeretetemben fogtok élni .
Mindezt azért mondom nektek , hogy ez az öröm , az én örömöm betöltsön titeket . Igen , azt akarom , hogy egészen boldogok legyetek !
Ezt parancsolom nektek : ahogy én szeretlek titeket , azzal az isteni szeretettel szeressétek ti is egymást !
Ez a szeretet abban mutatkozik meg a legjobban , amikor valaki az életét adja , vagyis meghal a barátaiért .
Ti pedig a barátaim vagytok , ha folyamatosan megteszitek , amit mondok nektek .
Ezentúl már nem nevezlek benneteket szolgáknak , mert a szolga nem tudja , hogy ura mit és miért tesz . Mostantól fogva a barátaim vagytok , mert mindent elmondtam és megmutattam nektek , amit az Atyától hallottam !
De nem ti választottatok engem , hanem én választottalak titeket ! Én bíztalak meg benneteket , hogy menjetek , és teremjetek gyümölcsöt ! Azt akarom , hogy maradandó gyümölcsöket teremjetek , és hogy az Atya adja meg nektek , amit csak kértek tőle a nevemben .
Tehát , ezt parancsolom nektek : isteni szeretettel szeressétek egymást ! ”
„ Ha a hitetlenek gyűlölnek benneteket , jusson eszetekbe , hogy engem előbb gyűlöltek , mint titeket !
Ha közéjük tartoznátok , akkor ez a világ kedvelne titeket , ahogy a saját embereit szokta . De ti nem tartoztok ehhez a világhoz , hiszen én kiválasztottalak titeket ! Ezért gyűlölnek benneteket .
Emlékezzetek rá , hogy megmondtam nektek : a szolga nem nagyobb , mint az ura . Ezért , ha engem üldöztek , benneteket is üldözni fognak . Másfelől , ha egyesek elfogadták és követték a tanításomat , akkor a tiéteket is követni fogják .
Mindezeket miattam teszik veletek , mert nem ismerik azt , aki engem küldött .
Ha nem jöttem volna el , hogy beszéljek velük , most nem lennének bűnösek . Így azonban nincs mentség a bűneikre .
Aki engem gyűlöl , gyűlöli Atyámat is .
Ha nem tettem volna közöttük olyan csodákat , amilyeneket még senki sem tett , most nem lennének bűnösek . De látták a csodákat , mégis gyűlölnek engem is és Atyámat is .
De mindez azért történt így , hogy beteljesedjen , ami a Törvényükben meg van írva : » Ok nélkül gyűlöltek engem . «
El fog jönni a Segítő , az Igazság Szelleme , akit az Atyától küldök hozzátok . Ő majd rólam fog tanúskodni .
De ti is tanúskodni fogtok rólam , mert kezdettől velem voltatok .
Mindezt azért mondom nektek , hogy ne veszítsétek el a hiteteket .
Mert ki fognak zárni titeket a zsinagóga közösségéből . Sőt , egyeseket meg is ölnek közületek ! Akik pedig megölnek benneteket , azt fogják hinni , hogy ezzel Istennek tetsző szolgálatot végeztek .
Azért teszik ezt , mert sem az Atyát nem ismerik , sem engem .
Látjátok , előre megmondtam nektek ! Tehát , amikor majd bekövetkeznek , emlékezzetek rá , hogy figyelmeztettelek titeket . ” „ Korábban azért nem beszéltem ezekről , mert veletek voltam .
De most visszatérek ahhoz , aki elküldött engem . Egyikőtök sem kérdezi : » Hová mész ? «
Most szomorúak vagytok a miatt , amit mondtam .
De az az igazság , hogy mégis jobb nektek , ha elmegyek ! Hogy miért ? Mert ha elmegyek , elküldöm hozzátok a Segítőt . Ha nem mennék el , akkor ő sem jönne el hozzátok .
Amikor pedig eljön a Szent Szellem , nyilvánvaló módon meg fogja mutatni az egész világnak , és bebizonyítja az embereknek , hogy mi a bűn , mi az igazságosság , és mi az ítélet .
Be fogja bizonyítani az embereknek , hogy bűn , ha nem hisznek bennem .
Bebizonyítja , hogy Isten igazságos ítélete az , hogy én visszatérek az Atyához , és nem láttok többé .
Be fogja bizonyítani , hogy ennek a világnak a fejedelmét elítélték , és az ítéletet már ki is mondták fölötte .
Még sok mondanivalóm lenne , de most még nem tudnátok elviselni .
De majd eljön az Igazság Szelleme , és ő el fog vezetni titeket a teljes igazságra , és bevezet benneteket minden igazságba . Mert ő nem saját magától beszél , hanem azt mondja , amit hall . Előre meg fogja mondani nektek azokat a dolgokat , amik majd később történnek .
Ő engem fog dicsőíteni , mert abból vesz , ami az enyém , és megmutatja nektek . Minden , ami az Atyáé , az enyém is .
Ezért mondom , hogy a Szent Szellem az enyémből vesz , és megmutatja nektek . ”
„ Még egy kis idő , és nem láttok engem , de azután majd hamarosan ismét megláttok . ”
Ekkor a tanítványok közül néhányan ezt kérdezték egymástól : „ Mit jelent ez : » Még egy kis idő , és nem láttok engem , de azután hamarosan megláttok « , és az , hogy : » Mert én az Atyához megyek ? « ”
Meg ez : „ Mit jelent az , hogy kis idő ? Nem értjük , miről beszél . ”
Jézus tudta , hogy meg akarják kérdezni , ezért ő kérdezte meg tőlük : „ Arról beszélgettek , hogy mit jelent , amit mondtam : » Még egy kis idő , és nem láttok engem , de azután hamarosan megláttok ? «
Igazán mondom nektek : ti majd sírtok és jajgattok , de a hitetlenek örülnek . Szomorúak lesztek , de szomorúságotok örömre változik .
Amikor az asszony megszüli gyermekét , szenved , mert eljött a szülés ideje . De miután megszülte a gyermekét , elfelejti minden szenvedését , mert a gyermeknek örül , aki világra jött .
Ehhez hasonlóan most ti is szomorúak vagytok . De mikor újra meglátlak titeket , örülni fogtok , és ezt az örömöt már senki el nem veheti tőletek !
Azon a napon nem kérdeztek majd tőlem semmit . Igazán mondom nektek : bármit kértek az Atyától az én nevemben , megadja nektek !
Eddig még semmit sem kértetek az én nevemben . Kérjetek , és megkapjátok , hogy örömötök teljes legyen . ”
„ Ezeket a dolgokat példázatokban mondtam nektek . De eljön az idő , amikor már nem példázatokban szólok hozzátok , hanem nyíltan beszélek nektek az Atyáról .
Azon a napon , ha az én nevemben kértek valamit az Atyától , nem lesz rá szükség , hogy én kérjem az Atyát értetek .
Hiszen maga az Atya szeret titeket , mivel ti is szerettek engem , és elhittétek , hogy én Istentől jöttem .
Igen , én az Atyától jöttem ebbe a világba , de most elhagyom ezt a világot , és visszamegyek az Atyához . ”
A tanítványok ekkor azt mondták : „ Látod , most valóban nyíltan beszélsz , és nem példázatokban !
Most már látjuk , hogy mindent tudsz ! Te hamarabb tudsz válaszolni a kérdésünkre , mint hogy megkérdeztünk volna ! Ezért hisszük , hogy valóban Istentől jöttél . ”
Jézus így válaszolt : „ Most hiszitek ?
Figyeljetek rám ! Hamarosan eljön az idő , sőt , már itt is van , amikor mindannyian szétszóródtok , ki-ki hazatér a maga otthonába , és engem egyedül hagytok . De mégsem leszek egyedül , mert Atyám velem van .
Ezt azért mondom nektek , hogy teljes békességetek és bizalmatok legyen bennem . Ezen a világon próbatételek , nehéz időszakok és szenvedések várnak rátok , de legyetek bátrak : én már legyőztem a világot . ”
Ezek után Jézus felnézett az égre , és ezt mondta : „ Atyám , eljött az idő ! Dicsőítsd meg Fiadat , hogy ő is dicsőséget szerezzen neked !
Hatalmat adtál Fiadnak minden ember fölött , hogy örök életet adjon nekik : azoknak , akiket Fiadnak ajándékoztál .
Az örök élet pedig az , hogy egyre jobban megismerjenek téged , az egyetlen valóságos Istent , és Jézus Krisztust , akit elküldtél .
Én dicsőséget szereztem neked ezen a földön : befejeztem a munkát , amellyel megbíztál .
Most pedig , Atyám , kérlek , fogadj vissza dicsőségedbe és jelenlétedbe ! Abba a dicsőségbe , amelyben veled együtt laktam , mielőtt még a világ létrejött volna .
Atyám , embereket ajándékoztál nekem ebből a világból . A tieid voltak , és nekem adtad őket , én pedig kézzelfogható módon megmutattam nekik , hogy te milyen vagy valójában . Ők azok , akik befogadták beszédedet , és engedelmeskedtek a szavadnak .
Ők már tudják , hogy minden , amit nekem adtál , tőled származik .
Minden szót , amit tőled hallottam , továbbadtam nekik , ők pedig befogadták tanításodat . Felismerték , elfogadták , és meggyőződtek róla , hogy ezek a tanítások valóban tőled származnak , és azt is , hogy valóban te küldtél engem .
Értük imádkozom most , és nem a hitetlenekért . Azokért imádkozom , akiket nekem adtál , mert hozzád tartoznak .
Mert ami az enyém , az mind a tiéd , és ami a tiéd , az az enyém . Ezekben az emberekben , és általuk dicsőségem mindenki számára nyilvánvaló lesz .
Most már visszatérek hozzád , Atyám ! Nem maradok tovább ezen a világon . De ők itt maradnak ! Szent Atyám , tartsd meg , őrizd meg , és vezesd őket neved hatalma által , amelyet nekem adtál ! Igen , őrizd meg őket biztonságban , hogy ők is eljussanak arra az egységre , amelyben te és én élünk !
Amíg velük voltam , megtartottam őket neved hatalma által , amelyet nekem adtál . Megőriztem őket , és nem is veszett el közülük senki más , csak az az egy : a pusztulás fia . Így teljesedett be , amit az Írás róla mondott .
Atyám , most hozzád megyek , de ezekért imádkozom , amíg még itt vagyok , ezen a világon . Azért imádkozom , hogy örömöm egészen betöltse őket .
Átadtam nekik üzenetedet , Atyám . De a világ gyűlölte őket , mert nem ebből a világból valók , ahogyan én sem tartozom ehhez a világhoz .
Nem arra kérlek , hogy vedd ki őket a világból , hanem hogy őrizd meg őket a Gonosztól !
Ők nem ehhez a világhoz tartoznak , mint ahogyan én sem .
Készítsd fel őket a szolgálatodra , Atyám , a valóság megismerése által ! A te beszéded , tanításod , üzeneted , az a valóság .
Ahogyan te elküldtél engem erre a világra , ugyanúgy küldöm el én is őket .
Elkészítem és odaszánom magam a szolgálatra . Értük teszem ezt , hogy ők is valóban készek legyenek szolgálni téged .
Atyám , őértük kérlek téged ! De nem csak értük , hanem mindazokért is , akik majd az ő szavukra fognak bennem hinni .
Mindannyiukért kérlek : hogy akik hisznek bennem , valamennyien teljes egységben legyenek ! Igen , úgy , ahogyan te , Atyám , bennem élsz , és ahogyan én benned élek . Ők is így éljenek mibennünk , teljes egységben , hogy a világ elhiggye , és meggyőződjön róla , hogy valóban te küldtél el engem !
Azt a dicsőséget , amelyet tőled kaptam , továbbadtam nekik , hogy ők is olyan egységben éljenek , ahogyan mi egységben élünk .
Én bennük élek , és te , Atyám énbennem : hogy ők eljussanak a tökéletes egységre . Akkor ennek láttán majd az egész világ felismeri és elismeri , hogy te küldtél engem , és őket is ugyanúgy szereted , ahogyan engem .
Atyám , azt akarom , hogy azok , akiket nekem adtál , ott legyenek velem , ahol én vagyok . Azt akarom , hogy lássák dicsőségemet , amelyet tőled kaptam , mivel te már a világ teremtése előtt szerettél engem .
Igazságos Atyám ! Ez a világ soha nem ismert meg téged , de én ismerlek , és ezek a tanítványok is felismerték és elfogadták , hogy te küldtél engem .
Megmutattam nekik , hogy te valójában milyen vagy , és továbbra is meg fogom mutatni nekik , hogy az a szeretet , amellyel engem szerettél , bennük éljen , és én is őbennük éljek . ”
Ezért vezette oda a csapatot , amelyben római katonák és templomőrök is voltak . Ez utóbbiakat a főpapok és a farizeusok küldték . Fáklyákat , lámpásokat és fegyvereket is vittek magukkal .
Jézus már előre tudta , hogy mi következik , ezért előlépett , és megkérdezte : „ Kit kerestek ? ”
„ A názáreti Jézust ” — felelték . „ Én vagyok ” — mondta Jézus . Ott volt közöttük Júdás is , aki elárulta Jézust .
Amikor Jézus azt mondta : „ Én vagyok ” , azok mind hátratántorodtak , és a földre estek . Jézus ekkor ismét megkérdezte :
„ Kit kerestek ? ” „ A názáreti Jézust ” — válaszolták .
Jézus ekkor azt mondta : „ Már megmondtam nektek , hogy én vagyok az . Ha tehát csak engem kerestek , akkor őket hagyjátok békében elmenni ! ”
Ez azért történt , hogy beteljesedjék , amit ő előzőleg mondott : „ Senki sem veszett el azok közül , akiket nekem adtál . ”
Ekkor Simon Péter kirántotta a kardját , és rávágott a csapatból az egyikre , de csak a jobb fülét vágta le . Ez a férfi a főpap szolgája volt , Málkusnak hívták .
De Jézus rászólt Péterre : „ Tedd csak vissza a kardodat a helyére ! Nem tudod , hogy ki kell innom azt a poharat , amelyet Atyám adott nekem ? ! ”
Ekkor a római katonák , a parancsnokukkal és a zsidó templomőrökkel együtt letartóztatták és megkötözték Jézust .
Először Annáshoz vitték , aki Kajafás apósa volt . Abban az évben Kajafás volt a főpap .
Ő volt az , aki azt tanácsolta a zsidó vezetőknek , hogy jobb , ha egyetlen ember hal meg , mintha az egész nép elpusztul .
Simon Péter és egy másik tanítvány követte Jézust . Ez a tanítvány jól ismerte a főpapot , ezért Jézussal együtt ő is bement a főpap palotájába .
De Péter kinn maradt az ajtónál . Később kijött az a másik tanítvány , szólt az ajtót őrző szolgálólánynak , és bevitte Pétert is .
Akkor ez a szolgálólány megkérdezte Pétert : „ Ugye te is annak az embernek a tanítványa vagy ? ” „ Nem , dehogy vagyok ! ” — tiltakozott Péter .
A szolgák és a templom őrei tüzet raktak az udvarban , körülállták , és melegedtek , mert hideg volt az éjszaka . Péter is ott állt köztük , és melegedett .
Eközben a főpap a tanítványairól és tanításairól kérdezte Jézust .
Ő így válaszolt : „ Én mindig nyilvánosan tanítottam a zsinagógában és a Templomban , ahol a zsidók összegyűlnek . Semmit nem mondtam titokban .
Miért engem kérdezel ? Kérdezd azokat , akik hallgatták tanításaimat ! Ők tudják , mit mondtam ! ”
Akkor egy közelben álló őr az arcába csapott Jézusnak , és rákiáltott : „ Hogy mersz így válaszolni a főpapnak ? ! ”
Jézus így felelt : „ Ha valami rosszat mondtam , bizonyítsd be ! Ha pedig helyesen válaszoltam , akkor miért ütöttél meg ? ”
Ezután Annás megkötözve átküldte Jézust Kajafáshoz , a főpaphoz .
Eközben Simon Péter az udvarban , a tűznél melegedett . A többiek megszólították : „ Ugye te is annak az embernek a tanítványa vagy ? ” De ő letagadta : „ Dehogy vagyok ! ”
Ott volt a főpap egyik szolgája is , aki rokona volt annak , akinek Péter levágta a fülét . Megkérdezte Pétertől : „ Azt hiszem , láttalak téged vele együtt a kertben ! Így van ? ”
De Péter újra letagadta , s ebben a pillanatban kukorékolt a kakas .
Mikor feljött a hajnal , Jézust átvezették Kajafás házából a római helytartó palotájába . A zsidók azonban nem akartak oda belépni , hogy ne váljanak tisztátalanná , és részt vehessenek az ünnepi pászkavacsorán .
Ezért Pilátus jött ki hozzájuk , és megkérdezte : „ Mivel vádoljátok ? ”
Ezt felelték : „ Ez az ember bűnöző ! Ha nem így volna , nem adtuk volna a kezedbe ! ”
Pilátus így válaszolt : „ Vigyétek el , és ítéljétek el a ti saját Törvényetek szerint ! ” a zsidó vezetők így feleltek : „ De a te törvényed tiltja , hogy mi valakit halálra ítéljünk ! ”
Így teljesedett be , amit Jézus előre megmondott : hogy milyen módon fog meghalni .
Ekkor Pilátus visszament a palotába , maga elé hozatta Jézust , és ezt kérdezte tőle : „ Te vagy a zsidók királya ? ”
Jézus kérdéssel válaszolt : „ Magadtól kérdezed ezt , vagy mások mondták rólam ? ”
Pilátus így válaszolt : „ Nem vagyok én zsidó ! Saját néped és a főpapok adtak a kezembe . Mit tettél ? ”
Jézus így felelt : „ Az én királyságom nem ehhez a világhoz tartozik . Ha ehhez tartozna , a szolgáim harcolnának értem , hogy ne adjanak át a zsidó vezetőknek . De királyságom nem ebből a világból való . ”
Pilátus azt kérdezte : „ Szóval mégis király vagy ? ” Jézus válaszolt : „ Igen , jól mondod , az vagyok . Én azért születtem , és jöttem erre a világra , hogy az igazságról tanúskodjak . Aki az igazsághoz tartozik , az hallgat a szavamra . ”
Pilátus ezt kérdezte : „ Mi az igazság ? ” — ezzel újra kiment a zsidó vezetőkhöz , és ezt mondta nekik : „ Nem találok benne semmi bűnt , amiért elítélhetném .
De a szokás szerint egy foglyot szabadon engedek a kedvetekért a pászka ünnepén . Akarjátok-e , hogy szabadon engedjem nektek a zsidók királyát ? ”
Erre azok kiabálni kezdtek : „ Nem , ne őt , hanem Barabbást engedd szabadon ! ” Ez a Barabbás pedig rablógyilkos volt .
Ekkor Pilátus előhozatta Jézust , és megkorbácsoltatta .
A katonák tövises ágakból koszorút fontak , Jézus fejébe nyomták , és bíborszínű köpenyt adtak rá .
Azután gúnyolódva egymás után eléje jöttek , és így kiáltottak : „ Éljen a zsidók királya ! ” Közben pedig arcul ütötték .
Később újra kijött Pilátus a zsidó vezetőkhöz , és ezt mondta : „ Nézzétek ! Kihozom őt ide elétek , hogy értsétek meg , én semmit nem találtam , amivel vádolhatnám ! ”
Ezután Jézus kijött a palotából , fején töviskoronával , bíbor színű köpenyben . „ Nézzétek , itt van az ember ! ” - mondta Pilátus .
Amint a főpapok és a templomőrök megpillantották Jézust , kiabálni kezdtek : „ Feszítsd keresztre ! Feszítsd keresztre ! ” De Pilátus így válaszolt nekik : „ Feszítsétek meg ti ! Én semmiben nem találtam bűnösnek ! ”
Azok erre így feleltek : „ Törvényünk szerint meg kell halnia , mert azt mondta , hogy ő Isten Fia ! ”
Amikor ezt Pilátus meghallotta , nagyon megrémült .
Visszament a palotába , és újra faggatni kezdte Jézust : „ Honnan jöttél ? ” De Jézus nem válaszolt semmit .
Pilátus így folytatta : „ Nekem nem felelsz ? ! Nem tudod , hogy az én hatalmamtól függ a sorsod : hogy szabadon engedlek , vagy kivégeztetlek a kereszten ? ”
Jézus így válaszolt : „ Semmi hatalmad nem lenne fölöttem , ha nem kaptad volna Istentől . Ezért aki a kezedbe adott engem , az súlyosabb bűnt követett el , mint te . ”
Ettől kezdve Pilátus igyekezett Jézust szabadon engedni . De a zsidó vezetők így kiabáltak : „ Ha őt szabadon engeded , akkor nem vagy a császár barátja ! Mert aki királynak mondja magát , az a császár ellensége ! ”
Erre Pilátus újra kihozatta Jézust a palotából a „ Kövezett udvarba ” , amelyet héberül Gabbatának neveznek . Ott Pilátus beült a bírói székbe .
A pászka ünnepre való előkészület napja volt , és dél felé járt az idő . Pilátus így szólt a zsidókhoz : „ Nézzétek , itt a királyotok ! ”
Erre azok így kiabáltak : „ Vidd el innen ! Vidd el innen ! Feszítsd keresztre ! ” Pilátus megkérdezte : „ Végeztessem ki a királyotokat ? ” De a főpapok így feleltek : „ Nincs más királyunk , csak a császár ! ”
Ekkor Pilátus átadta Jézust a katonáknak , hogy feszítsék keresztre , és így végezzék ki . Ők pedig elvezették Jézust .
Jézus maga vitte a saját keresztfáját . Kimentek a városon kívül , a „ Koponya ” nevű helyre , amelyet héberül Golgotának neveznek .
Amikor odaértek , Jézust a keresztfára szögezték . Ugyanakkor két másik férfit is keresztre feszítettek : egyiket Jézus jobb oldalán , a másikat a bal oldalán .
„ Ne azt írd : » A zsidók királya « , hanem inkább azt : » Ez az ember azt mondta magáról , hogy ő a zsidók királya « ! ”
De Pilátus így válaszolt : „ Amit írtam , megírtam ! Nem változtatom meg . ”
Amikor a katonák megfeszítették Jézust , minden ruhát levettek róla . Négy részre osztották , hogy mindegyiküknek jusson egy rész belőle . De a köntösét nem akarták szétszakítani , mivel az varrás nélkül készült , vagyis az egészet egy darabban szőtték .
Azt mondták : „ Ezt ne szakítsuk szét ! Inkább sorsoljuk ki , hogy kié legyen ! ” Így teljesedett be , amit az Írás mondott : „ Ruháimon megosztoztak , és köntösömre sorsot vetettek . ” A katonák pontosan ezt tették .
Jézus édesanyja ott állt a keresztfa közelében . Vele volt a nővére , Mária , Klópás felesége , és a magdalai Mária is .
Mikor Jézus látta , hogy anyja is ott áll , meg az a tanítvány is , akit Jézus szeretett , ezt mondta az anyjának : „ Asszony , ő a fiad ! ”
A tanítványnak pedig ezt : „ Nézd , ő az édesanyád ! ” Ezért az a tanítvány befogadta saját otthonába Jézus anyját , aki attól kezdve ott lakott vele .
Később , amikor Jézus látta , hogy már mindent befejezett , megszólalt : „ Szomjas vagyok . ” Ekkor teljesedett be , amit az Írás erről mondott .
Volt ott egy ecetes korsó , s valaki belemártott egy szivacsot , és izsóp szárára tűzve felnyújtotta Jézus szájához .
Miután Jézus elfogadta az ecetet , ezt mondta : „ Most már minden be van fejezve ” . Ezután lehajtotta a fejét , és meghalt .
A pászka ünnepre való előkészületek napja volt , és utána egy különleges szombati ünnepnap következett . Emiatt a zsidó vezetők nem akarták , hogy a kivégzettek teste szombaton is a keresztfán maradjon . Így hát megkérték Pilátust , parancsolja meg , hogy a katonák törjék el a három keresztre feszített férfi lábát , és vegyék le a holttesteket a keresztről .
Ezért a katonák eltörték az egyik elítélt lábát , akit Jézussal együtt feszítettek meg , azután a másikét is .
De mikor Jézushoz értek , látták , hogy ő már meghalt , ezért az ő lábát nem törték el .
Ehelyett az egyik katona a lándzsáját beledöfte Jézus oldalába . A sebből azonnal vér és víz folyt ki .
Az tanúsítja ezt , aki a saját szemével látta , hogy így történt , és igazat mond . Azért mondja ezt , hogy ti is higgyetek . Ő tudja , hogy ez az igazság .
Mindez azért történt , hogy beteljesedjen , amit az Írás mond : „ Egyetlen csontját sem fogják eltörni . ”
Egy másik helyen pedig ezt mondja az Írás : „ Néznek majd arra , akit átszúrtak . ”
Ezután arimátiai József megkérte Pilátust , hogy levehesse a keresztről Jézus testét . József is Jézus tanítványa volt , de csak titokban , mert félt a zsidó vezetőktől . Pilátus megengedte neki , József pedig elment , és levette Jézus testét .
Eljött Nikodémus is , aki mirhából és aloéből készült illatszer-keveréket hozott , körülbelül harminckilónyit . Nikodémus volt az , aki korábban egyszer éjszaka beszélgetett Jézussal .
Miután levették Jézus holttestét , lenvászonba tekerték az illatszerekkel együtt , a zsidók temetési szokásai szerint .
Azon a helyen , ahol Jézust keresztre feszítették , volt egy kert , abban pedig egy új sziklasír , ahová még senkit sem temettek .
Mivel ez a sír közel volt , oda helyezték Jézus testét . Sietniük kellett , mert az előkészület napja a végéhez közeledett , és hamarosan megkezdődött a szombat ünnepe .
A hét első napján korán reggel , amikor még sötét volt , magdalai Mária kiment a sírhoz . Látta , hogy a követ elmozdították a sír bejáratától .
Ekkor elszaladt Simon Péterhez és ahhoz a másik tanítványhoz , akit Jézus szeretett , és elújságolta nekik : „ Elvitték a sírból az Urat , és nem tudjuk , hová tették ! ”
Ekkor Péter és a másik tanítvány azonnal elindultak a sírhoz .
Együtt szaladtak , de a másik megelőzte Pétert , és elsőként ért oda .
Lehajolt , és látta , hogy ott vannak a vásznak , de nem ment be a sziklasírba .
Simon Péter ugyan lemaradt egy kissé , de hamarosan ő is odaért , és be is ment a sírba .
Ő is látta a vásznakat , és a kendőt is , amely Jézus arcán volt , de az távolabb feküdt , külön összehajtva .
Ekkor bement az a másik tanítvány is , aki elsőként ért a sírhoz . Látta mindezt , és hitt .
Ugyanis , még nem értették , amit az Írás mondott , hogy Jézusnak fel kell támadnia a halálból .
Ezután a tanítványok hazamentek ,
Mária pedig ott maradt a sír előtt , és sírt . Közben lehajolt , hogy benézzen a sziklasírba ,
és két fehér ruhás angyalt látott . Ott ültek , ahol korábban Jézus teste volt : egyik a fejénél , a másik a lábánál .
Az angyalok megszólították Máriát : „ Miért sírsz , asszony ? ” Ő így válaszolt : „ Mert elvitték Uramat , és nem tudom , hová tették . ”
Majd hátranézett , és meglátta Jézust , aki ott állt a háta mögött . De Mária nem ismerte fel , hogy ő az .
Jézus megkérdezte : „ Miért sírsz , asszony ? Kit keresel ? ” Mária azt hitte , hogy a kertésszel beszél , ezért így felelt : „ Uram , ha te vitted el , kérlek , mondd meg , hová tetted , és én elviszem ! ”
Jézus nevén szólította : „ Mária ! ” Ekkor Mária megfordult , és azt mondta : „ Rabbuni ! ” Ez héberül azt jelenti : „ Mester ” .
Jézus ezt mondta neki : „ Ne érj hozzám , mert még nem mentem fel az Atyához ! De menj el a testvéreimhez , és mondd meg nekik : » Felmegyek az én Atyámhoz és a ti Atyátokhoz , az én Istenemhez , és a ti Istenetekhez ! « ”
Ezután Mária a tanítványokhoz ment , és ezt mondta nekik : „ Láttam az Urat ! ” Elmondta nekik azt is , amit Jézus üzent .
Aznap este , a hét első napján , a tanítványok együtt voltak . De bezárták az ajtókat , mivel féltek a zsidó vezetőktől . Jézus hirtelen megjelent közöttük , és köszönt nekik : „ Békesség ! ”
Miután ezt mondta , megmutatta nekik a két kezét és az oldalát . A tanítványok nagyon megörültek , hogy látják az Urat .
Ezután Jézus újra azt mondta nekik : „ Békesség ! Ahogyan engem elküldött az Atya , most én is úgy küldelek el titeket . ”
Miután ezt mondta , rájuk lehelt , és ezt mondta : „ Fogadjátok be a Szent Szellemet !
Ha megbocsátjátok valakinek a bűneit , akkor azok a bűnök bocsánatot nyernek . Ha pedig nem bocsátjátok meg , akkor azok a bűnök megmaradnak . ”
Tamás , akit Ikernek is hívtak , a tizenkét tanítvány közé tartozott , de nem volt ott , amikor Jézus megjelent .
A többiek elmondták neki , hogy látták az Urat . De Tamás így válaszolt : „ Csak akkor hiszem el , ha a saját szememmel látom és megérintem Jézus kezén a szögek helyét , és ha a kezem az oldalára teszem ! ”
Nyolc nappal később a tanítványok zárt ajtók mögött újra összegyűltek , és akkor már Tamás is velük volt . Ekkor Jézus ismét megjelent közöttük . „ Békesség ! ” — köszöntötte őket .
Azután Tamáshoz fordult : „ Tedd ide az ujjadat , és nézd meg a kezemet ! Nyújtsd ki a kezedet , és tedd az oldalamra ! Ne kételkedj többé , hanem higgy ! ”
Tamás így felelt : „ Uram és Istenem ! ”
Jézus ezt kérdezte tőle : „ Azért hiszel , mert látsz engem ? Boldogok és áldottak , akik akkor is hisznek , ha nem látnak ! ”
Jézus nagyon sok csodát tett a tanítványai szeme láttára . Ezek közül sok nincs leírva ebben a könyvben .
De sok fel van jegyezve benne , és ezeket éppen azért írták le a számotokra , hogy higgyétek , hogy Jézus a Krisztus , az Isten Fia . Azért írták le , hogy ha hisztek benne , életetek legyen a neve által .
Később Jézus újra megjelent a tanítványoknak a Galileai-tónál . Ez így történt :
együtt voltak Simon Péter , Tamás , akit Ikernek hívtak , Nátánaél a galileai Kánából , Zebedeus fiai és még két tanítvány .
Simon Péter azt mondta nekik : „ Kimegyek halászni . ” Erre a többiek is azt mondták : „ Mi is veled megyünk . ” El is indultak , beszálltak egy halászbárkába , de egész éjszaka nem fogtak egyetlen halat sem .
Már reggel volt , amikor Jézus megállt a parton , de a tanítványok nem ismertek rá .
Megkérdezte tőlük : „ Barátaim ! Fogtatok-e valamit ? ” „ Semmit ” — felelték a tanítványok .
Akkor Jézus ezt mondta : „ Vessétek ki a hálót a bárka jobb oldalán , ott majd találtok . ” A tanítványok kivetették a hálót , de visszahúzni már nem tudták , olyan sok hal került bele .
Ekkor az a tanítvány , akit Jézus szeretett , azt mondta Péternek : „ Az Úr van ott ! ” Amint Péter ezt meghallotta , felvette a felsőruháját — mert a munkához levetkőzött — , és beugrott a vízbe .
A többi tanítvány a partra evezett , és húzták a halakkal teli hálót . Nem voltak túl messze a parttól , csak mintegy száz méterre .
Amikor partot értek , tűzrakást találtak , a parázson halak sültek , és kenyér is volt ott .
Jézus megszólította őket : „ Hozzatok néhány halat , amelyet most fogtatok ! ”
Ekkor Simon Péter visszament a bárkához , és a partra húzta a hálót , amely tele volt nagy halakkal , pontosan százötvenhárommal . De a háló , bár ilyen sok hal volt benne , mégsem szakadt szét .
Azután Jézus hívta őket : „ Gyertek , reggelizzetek meg ! ” A tanítványok nem merték megkérdezni tőle : „ Ki vagy te ? ” , mert tudták , hogy ő az Úr .
Jézus ekkor fogta a kenyeret , és odaadta nekik , majd a halakat is .
Ez volt a harmadik alkalom , hogy Jézus megjelent a tanítványoknak , miután feltámadt a halálból .
Miután megreggeliztek , Jézus megkérdezte Simon Pétertől : „ Simon , Jóna fia , jobban szeretsz engem , mint ezek a többiek ? ” Péter így felelt : „ Igen , Uram , tudod , hogy kedves vagy nekem . ” Jézus erre azt mondta neki : „ Legeltesd a bárányaimat ! ”
Azután újra megkérdezte tőle : „ Simon , Jóna fia , szeretsz engem ? ” Péter ismét ezt felelte : „ Igen , Uram , tudod , hogy kedves vagy nekem . ” Jézus azt mondta : „ Gondoskodj a juhaimról ! ”
Ezután harmadszor is megkérdezte tőle : „ Simon , Jóna fia , kedves vagyok neked ? ” Péter erre elszomorodott , hogy Jézus harmadszorra is megkérdezte tőle : „ kedves vagyok neked ? ” Így válaszolt : „ Uram , te mindent tudsz . Tudod , hogy kedves vagy nekem . ” Jézus azt mondta neki : „ Legeltesd a juhaimat !
Igazán mondom neked , amíg fiatal voltál , felkötötted az övedet , és oda mentél , ahová akartál . De ha megöregszel , kinyújtod a kezed , és akkor majd más köti fel az övedet , és oda visz , ahová nem akarsz menni . ”
Ezzel adta tudtára , hogyan fog meghalni , és halálával hogyan szerez dicsőséget Istennek . Ezután hozzátette : „ Gyere utánam ! ”
Ekkor Péter hátrafordult , és látta , hogy az a tanítvány , akit Jézus szeret , a nyomukban jön . Ő volt az , aki a vacsora közben Jézushoz közel hajolt , és megkérdezte tőle : „ Uram , ki az , aki elárul téged ? ”
Mikor Péter látta ezt a tanítványt , megkérdezte Jézustól : „ Uram , hát ővele mi lesz ? ”
Jézus ezt felelte : „ Ha azt akarom , hogy életben maradjon , amíg visszajövök , mi közöd hozzá ? ! Te csak kövess engem ! ”
Így terjedt el a testvérek között az a hír , hogy ez a tanítvány nem fog meghalni . Pedig Jézus nem ezt mondta , hanem azt : „ Ha azt akarom , hogy életben maradjon , amíg visszajövök , mi közöd hozzá ? ! ”
Ez a tanítvány az , aki mindezekről a dolgokról tanúskodik . Ő az , aki ezeket most leírta , és tudjuk , hogy amit mond és ír , az igaz .
Jézus még sok más dolgot is tett . Ha ezeket mind részletesen leírnák , azt hiszem , az egész világ sem lenne elég , hogy befogadja a megírt könyveket .
Kedves Teofilus , első könyvemben mindarról írtam neked , amit Jézus tett és tanított .
Írtam neked Jézus életéről , a kezdettől egészen addig a napig , amikor felvitték a Mennybe . De mielőtt ez történt , Jézus még beszélt az apostolokkal , akiket ő választott ki . A Szent Szellem által megmondta nekik , mit tegyenek .
Ez Jézus halála után történt , de ő megjelent az apostoloknak , és sokféle módon meggyőzően bizonyította , hogy él . Miután Jézus feltámadt a halálból , az apostolok negyven napon keresztül sokszor látták őt . Ez alatt az idő alatt Jézus beszélt nekik Isten királyi uralmáról .
Egyszer , amikor együtt ettek , ezt parancsolta nekik : „ Az Atya megígért nektek valamit , ahogyan már beszéltem erről . Ne menjetek el Jeruzsálemből , hanem várjátok meg , amíg megkapjátok , amit ő ígért .
Mert János vízbe merített be , ti pedig néhány nap múlva Szent Szellembe fogtok bemerítkezni . ”
Amikor az apostolok együtt voltak , megkérdezték Jézust : „ Uram , nem mostanában fogod a Királyságot helyreállítani Izráelben ? ”
Ő így válaszolt : „ Nem a ti dolgotok , hogy tudjátok az időpontokat , vagy időszakokat . Egyedül az Atyának van hatalma ezeket meghatározni .
De amikor a Szent Szellem leszáll rátok , erőt kaptok , és tanúim lesztek Jeruzsálemben , egész Júdeában és Samáriában , sőt az egész világon mindenhol . ”
Miután Jézus ezt mondta , a szemük láttára felemelkedett , majd egy felhő beburkolta , és eltakarta a tanítványok tekintete elől .
Az apostolok még mindig az eget nézték , ahová Jézus felment , amikor hirtelen megállt mellettük két fehér ruhás férfi ,
és ezt kérdezte tőlük : „ Galileai férfiak , miért álltok itt az ég felé nézve ? Ez a Jézus , aki felment tőletek a Mennybe , ugyanúgy jön majd vissza , ahogyan felmenni láttátok . ”
Ezután az apostolok az Olajfák hegyéről visszamentek Jeruzsálembe , amely körülbelül egy kilométerre volt onnan .
Amikor megérkeztek , felmentek abba az emeleti szobába , ahol a szállásuk volt . Péter , János , Jakab , András , Fülöp , Tamás , Bertalan , Máté , azután Jakab , Alfeus fia , azután a zélóta Simon és Júdás , Jakab fia voltak ezek az apostolok .
Mindannyian együtt voltak , állandóan és egy szívvel-lélekkel imádkoztak . Velük volt Jézus anyja , Mária , és Jézus testvérei , meg néhány asszony is .
Ezekben a napokban történt , hogy amikor körülbelül százhúszan voltak együtt , Péter felállt a testvérek között , és azt mondta :
Júdás pénzt kapott a gonoszságáért , ezen a pénzen pedig egy telket vettek . Júdás azonban fejjel előre a földre zuhant , teste felhasadt és belső részei kiomlottak .
Ezt mindenki megtudta Jeruzsálemben , és el is nevezték azt a telket a maguk nyelvén akeldamának , amely azt jelenti : vérmező .
A Zsoltárok Könyvében így van ez megírva : » Legyen az ő lakóhelye elhagyatott , senki ne lakjon ott . « És az is meg van írva : » Az ő helyét a vezetők között valaki más foglalja el ! «
Ekkor két férfit állítottak előre : Józsefet , akit Barsabbásnak és Jusztusznak is hívtak és Mátyást .
Azután sorsot húztak , és a sors Mátyásra esett , aki ettől fogva a tizenegy apostolhoz tartozott .
Mindannyian együtt voltak akkor is , amikor elérkezett a Pünkösd ünnepe .
Hirtelen olyan hang hallatszott az égből , mint amikor erős szél fúj , és betöltötte az egész házat , ahol ültek .
Azután lángnyelvek jelentek meg közöttük , és rászálltak mindenkire .
Ekkor betöltötte őket a Szent Szellem . Mind más-más nyelveken kezdtek beszélni , ahogy a Szent Szellem képessé tette őket erre .
Az ünnepre sok istenfélő zsidó gyűlt össze Jeruzsálemben a világ minden tájáról .
Amikor meghallották ezt a zúgást , mindenfelől odagyűltek az emberek , és nagyon meglepődtek , mert mindenki a saját anyanyelvén hallotta őket beszélni .
Nem értették , hogyan lehet ez , és nagyon csodálkoztak . Azt mondták : „ Hát nem mind Galileából valók ezek , akik itt beszélnek ?
Hogyan lehet , hogy mind a saját nyelvünkön halljuk őket ?
Hiszen vannak itt közöttünk pártusok , médek és elámiták . Jöttek Mezopotámiából , Júdeából , Kappadóciából , Pontuszból és Ázsiából ,
Frígiából , Pamfíliából , Egyiptomból és Líbia Ciréné melletti vidékéről . Jöttek látogatók Rómából is .
Vannak közöttünk , akik zsidónak születtek , és vannak , akik felvették ezt a vallást . Kréta szigetéről is jöttek , és vannak itt arabok is . Mindannyian mégis a saját anyanyelvünkön halljuk , amit ezek a galileai férfiak Isten csodálatos dolgairól mondanak . ”
Mind nagyon elcsodálkoztak , és zavartan kérdezték egymástól : „ Mit jelent ez ? ”
Mások azonban gúnyolódtak : „ Biztosan túl sok édes bort ittak . ”
Ekkor Péter a többi tizenegy apostollal együtt felállt , és hangosan így szólt az összegyűltekhez : „ Zsidó testvéreim , és ti mindnyájan , akik Jeruzsálemben laktok ! Kérlek , figyeljetek rám ! Hadd mondjam el nektek , mit jelent ez !
Nem részegek ezek , mint ahogy ti gondoljátok , hiszen még csak reggel van , kilenc óra .
Hanem az történik most , amit Jóel próféta megmondott :
» Azt mondja Isten : az utolsó napokban kiárasztom Szellemem minden emberre , és prófétálnak fiaitok és leányaitok , a fiatalok látomásokat látnak , az öregek pedig álmokat álmodnak .
Azokban a napokban szolgáimra is kiárasztom Szellememet , férfiakra is , meg nőkre is , és ők is prófétálni fognak .
Fönt az égben csodákat mutatok majd , lent a Földön meg jeleket , vért , tüzet és füstfelhőket .
A Nap elsötétedik majd , a Hold pedig vérvörös lesz , mielőtt eljön az ÚR hatalmas és dicsőséges napja .
De mindenki meg fog menekülni , aki az URat hívja segítségül . «
Izráeli férfiak , hallgassatok rám ! A Názáret városából való Jézus olyan férfi volt , akit Isten maga igazolt és ajánlott nektek . Ezt Isten világosan megmutatta azok által a csodák , erők és jelek által , amelyeket Isten vitt véghez Jézuson keresztül . Mindannyian láttátok ezeket a csodálatos dolgokat , és jól tudjátok , hogy mindez igaz .
Jézust a kezetekbe adták , ti pedig gonosz emberek segítségével keresztre feszítettétek , és megöltétek őt . De Isten előre tudta , hogy ez így lesz , mert minden az ő terve szerint történt .
Igen , Jézus elszenvedte a halál fájdalmát , de Isten feltámasztotta , mert lehetetlen volt , hogy a Halál fogva tartsa Jézust .
Hiszen Dávid is ezt mondja róla : » Mindig az URat látom magam előtt : itt van a jobb oldalamon , hogy biztonságban legyek .
Ezért örül a szívem , és nyelvem boldogan szól . Még testem is abban a reménységben él ,
hogy nem hagysz a Halál birodalmában , nem engeded , hogy Szented teste a sírban pusztuljon el .
Megmutattad nekem az életre vezető ösvényeket , közel jössz hozzám , és betöltesz örömmel . «
Testvéreim , nyíltan megmondhatom nektek , hogy Dávid , aki ősapánk volt , meghalt , eltemették , és a sírja itt van Jeruzsálemben mind a mai napig .
Ő azonban próféta volt , és tudta , hogy Isten megígért neki valamit . Azt ígérte , sőt meg is esküdött rá , hogy Dávid egyik utódját teszi királlyá Dávid trónján .
Mivel Dávid ezt előre látta , ezért a Krisztus feltámadásáról beszélt , amikor azt mondta : » Nem maradt a Halál birodalmában , és teste nem pusztult el a sírban . «
Így tehát nem Dávid , hanem Jézus az , akit Isten feltámasztott a halálból ! Erről mi mindnyájan tanúskodunk .
Azután Jézust a legmagasabb helyre emelte fel Isten , és a jobb oldalára ültette . Ekkor Jézus megkapta az Atyától a megígért Szent Szellemet , akit most kiárasztott . Ez történik most a ti szemetek előtt , és ezt halljátok .
Hiszen nem Dávid ment fel a Mennybe , amint ő maga mondta : » Így szólt az ÚR az én Uramhoz : Ülj a jobb oldalamra ,
amíg ellenségeidet hatalmad alá kényszerítem ! «
Ezért tudja meg Izráel egész népe , hogy Isten Úrrá és Krisztussá tette azt a Jézust , akit ti a keresztfán megöltetek . Ez egészen biztosan igaz ! ”
Ezek a szavak úgy szíven találták őket , hogy azt kérdezték Pétertől és a többi apostoltól : „ Akkor most mit tegyünk , testvérek ? ”
Péter erre így válaszolt : „ Változtassátok meg gondolkozásotokat és életeteket , merítkezzetek be mindannyian Jézus Krisztus nevében , Isten meg fogja bocsátani bűneiteket , és a Szent Szellem ajándékát adja nektek .
Mert az ígéret nektek szól és gyermekeiteknek , és azoknak is , akik távol vannak . Mindenkinek , akit az Úr , a mi Istenünk magához hív . ”
Péter még sok egyebet is mondott nekik , hogy figyelmeztesse és biztassa őket . Ezt mondta nekik : „ Mentsétek ki magatokat ebből a gonosz nemzedékből ! ”
Akik elfogadták Péter beszédét , még azon a napon bemerítkeztek . Így körülbelül háromezren csatlakoztak hozzájuk .
Ezek kitartóan foglalkoztak az apostolok tanításával , részt vettek a közösségben és a kenyér megtörésében , és együtt imádkoztak .
Az apostolok által sok jel és csoda történt , ezért mindenkiben Isten iránti félelem és tisztelet támadt .
A hívők egy akaraton voltak , és amijük csak volt , mindent közösnek tekintettek .
Akiknek valami vagyonuk volt , eladták , és az árát szétosztották a testvérek között . Mindenkinek annyit adtak , amennyire szüksége volt .
Napról napra rendszeresen összegyűltek a Templomban . Otthonaikban megtörték a kenyeret , őszinte szívvel és boldog örömmel együtt ettek , és
dicsérték Istent . Még azok is kedvelték őket , akik nem tartoztak közéjük . Az Úr pedig napról napra növelte a csoportot olyanokkal , akik hívőkké lettek , és csatlakoztak hozzájuk .
Történt egyszer , hogy Péter és János három órakor a délutáni imádkozásra ment a Templomba .
Éppen akkor hozták oda azt a koldust is , akit minden nap a Díszes kapu mellé szoktak letenni , hogy kéregessen a Templomba menőktől . Ez az ember születése óta nem tudott járni , mert béna volt .
Amikor meglátta Pétert és Jánost , hogy a kapuhoz közelednek , tőlük is pénzt kért .
Péter Jánossal együtt a szemébe nézett , és azt mondta : „ Nézz csak ide , és figyelj ránk ! ”
A koldus rájuk nézett , és várta , hogy adnak neki valamit .
Péter azonban ezt mondta : „ Arany- , vagy ezüstpénzem nincs , de amim van , azt adom neked : a názáreti Jézus Krisztus nevében mondom , kelj fel és járj ! ”
Ezzel megfogta a jobb kezét , és felsegítette a koldust , akinek bokája és egész lába abban a pillanatban meggyógyult .
Majd a koldus talpra ugrott , és életében először járni kezdett . Azután fel-alá járkált , örömében ugrándozott , Istent dicsérte , majd Péterékkel együtt bement a Templomba .
Ott mindenki észrevette , amint járkált , és Istent dicsérte .
Ráismertek , hogy ő az , aki a Díszes kapu mellett ülve koldulni szokott . Mindenkit ámulattal és Isten iránti csodálattal töltött el , ami vele történt .
A meggyógyult koldus együtt ment be Péterrel és Jánossal a Templomnak abba a részébe , amit Salamon oszlop-csarnokának neveznek . A csodálkozó sokaság odafutott hozzájuk .
Amikor Péter ezt látta , ezt mondta : „ Izráeli férfiak ! Miért csodálkoztok azon , ami ezzel a férfival történt ? Azt gondoljátok , hogy mi gyógyítottuk meg őt a saját hatalmunkkal , vagy vallásos jóságunkkal , hogy járni tudjon ?
Nem ! Ezt Isten tette ! Ő az Ábrahám , Izsák és Jákób Istene , a mi ősapáinknak Istene . Ő dicsőítette meg szolgáját , Jézust ezzel a gyógyulással . Igen , azt a Jézust , akinek ti a halálát akartátok . Mert Pilátus már elhatározta , hogy szabadon engedi , de ti nem akartátok őt .
Elutasítottátok Jézust , a Szentet és az Igazságost . Azt kértétek Pilátustól , hogy inkább a gyilkost engedje szabadon .
Megöltétek azt , aki az életet adja . Isten azonban feltámasztotta Jézust a halálból . Ennek tanúi vagyunk — a saját szemünkkel láttuk őt .
Ez a Jézus az , akiben mi hiszünk . Ő adott erőt a hit általi gyógyuláshoz ennek az embernek , akit itt láttok , s akit ismertek . Igen , a Jézusban való hit állította helyre teljesen ennek a bénán született embernek az egészségét , mégpedig a szemetek láttára .
Testvéreim ! Jól tudom , hogy sem ti , sem a vezetőitek nem fogtátok fel , hogy mit tettetek .
Isten azonban így valósította meg , amit az összes próféta által már előre megmondott : hogy az ő Krisztusának ezt kell elszenvednie .
Most azonban változtassátok meg gondolkozásotokat és életeteket , és forduljatok vissza Istenhez . Akkor ő eltöröli bűneiteket ,
szellemi megpihenést és felüdülést ad nektek , és elküldi hozzátok Krisztust , akit előre kiválasztott a számotokra : Jézust .
Mert Jézusnak addig kell a Mennyben maradnia , amíg Isten mindent helyre nem állít . Erről Isten már régóta szólt szent prófétáin keresztül .
Ahogyan Mózes is megmondta : » Az Úr , a ti Istenetek egy hozzám hasonló prófétát fog adni nektek a saját népetekből . Hallgassatok rá , és engedelmeskedjetek minden szavának !
Akik pedig nem hallgatnak arra a prófétára , és nem engedelmeskednek neki , azokat meg fogják ölni , és ki fognak pusztulni a nép közül . «
Sámueltől kezdve az összes próféták előre megmondták mindazt , ami ezekben a napokban történt .
Éppen ti vagytok ezeknek a prófétáknak az utódai . Tiétek az a szövetség is , amit Isten ősapáitokkal kötött , amikor azt mondta Ábrahámnak : » A te egyik utódod által fogom megáldani a Föld összes népét . «
Amikor Isten elküldte a szolgáját , Jézust , akkor először hozzátok küldte el , hogy megáldjon titeket . Mégpedig úgy , hogy többé ne tegyetek gonosz dolgokat . ”
Péter és János még beszéltek , amikor odaértek hozzájuk a papok , a templomőrség kapitánya , meg néhány szadduceus .
Nagyon haragudtak rájuk , mert azt tanították a népnek , hogy a halottak fel fognak támadni a halálból Jézus által .
Ezért Pétert és Jánost letartóztatták , és mivel már este volt , másnapig börtönbe zárták őket .
Azok közül , akik hallgatták az apostolokat , sokan hittek , úgyhogy a Jézusban hívő férfiak száma körülbelül ötezerre nőtt .
A következő napon azután összegyűltek Jeruzsálemben az idős zsidó vezetők , és a Törvény tanítói .
Ott volt Annás , a főpap , meg Kajafás , János , Sándor , és a főpapi családok minden férfi tagja .
Maguk elé állították az apostolokat , és azt kérdezték tőlük : „ Miféle erővel , vagy kinek a nevében tettétek ezt ? ”
Akkor Pétert a Szent Szellem betöltötte , és így válaszolt : „ Népünk vezetői !
Arról a jó cselekedetről kérdeztek bennünket , amit ezzel a béna emberrel tettünk ? Azt kérdezitek , hogyan gyógyult meg ?
Akkor hát tudjátok meg mind , és tudja meg Izráel egész népe , hogy ez a gyógyulás a názáreti Jézus Krisztus nevében és hatalma által történt . Ő az , akit ti keresztre szegezve megöltetek , de akit Isten feltámasztott a halálból . A feltámadott Jézus hatalma gyógyította meg ezt az embert . Ezért áll itt előttetek teljesen egészségesen .
Mert Jézus » az a kő , akit ti , építők félredobtatok , de akiből mégis a ház sarokköve lett . «
Jézus az egyetlen , aki megmentheti az embereket ! Az ő neve az egyetlen hatalom a világon , amely meg tud menteni bennünket . Jézus által kell üdvözülnünk ! ”
A zsidó vezetők látták , hogy Péter és János milyen bátrak , s mikor megtudták , hogy tanulatlan és egyszerű emberek , nagyon elcsodálkoztak . Azt is felismerték , hogy Péter és János Jézus csoportjába tartozott .
De mivel látták a meggyógyított férfit , aki ott állt mellettük , nem tudtak mit válaszolni .
Ekkor kiküldték őket a teremből , és így tanakodtak maguk között :
„ Mit tegyünk ezekkel ? Mert kétségtelenül csodát tettek , ezt mindenki tudja Jeruzsálemben . Ezt mi sem tagadhatjuk le .
Valahogy mégis meg kell akadályoznunk , hogy ez tovább terjedjen a nép között . Tehát fenyegessük meg őket , hogy többé senkinek se beszéljenek annak az embernek a nevében ! ”
Ezzel behívták Pétert és Jánost , és megparancsolták nekik , hogy többé ne beszéljenek , és ne tanítsanak Jézus nevében .
Az apostolok erre így válaszoltak : „ Gondoljátok meg , jónak látja-e Isten , ha inkább nektek engedelmeskedünk , mint neki !
Mi azonban nem hallgathatunk , beszélnünk kell arról , amit láttunk és hallottunk . ”
Ekkor a zsidó vezetők még egyszer megfenyegették , majd szabadon engedték őket . Nem tudták sehogyan sem megbüntetni őket , mert az egész nép dicsérte Istent a történtek miatt .
Hiszen a koldus , akivel a csoda történt , már negyven éves is elmúlt !
Akkor szabadon engedték Pétert és Jánost , akik visszamentek a tanítványok csoportjához , és elbeszélték nekik mindazt , amit a főpapok és a nép vezetői mondtak .
Amikor azok meghallgatták őket , egy szívvel-lélekkel kiáltottak Istenhez , és így imádkoztak : „ Urunk , te teremtetted a Mennyet , a Földet , a tengert , és mindent , ami bennük van .
Te mondtad a Szent Szellem által , szolgádon , a mi ősapánkon , Dávidon keresztül : » Miért kiabálnak dühösen a nemzetek ? Miért készítenek Isten ellen terveket , hiszen nem lesz azokból semmi !
A föld királyai harcra készültek , a fejedelmek összefogtak az ÚR ellen és Krisztusa ellen . «
Mert Jeruzsálemben valóban ez történt : Heródes és Poncius Pilátus összefogtak a nem zsidó népekkel és Izráel népével együtt szent szolgád , Jézus ellen , akit te tettél Krisztussá .
Így együttesen meg is tették mindazt , amit te , Urunk , hatalmaddal és akaratoddal előre elhatároztál .
Most azért , Urunk , halld meg , amivel fenyegettek bennünket ! Tegyél bennünket , szolgáidat , képessé , hogy teljes bátorsággal hirdessük üzeneted !
Te pedig nyújtsd ki kezedet , gyógyítsd meg a betegeket , tegyél csodákat , és adj jeleket szent szolgádnak , Jézusnak neve által ! ”
Amikor befejezték az imádkozást , megrázkódott a hely , ahol összegyűltek , mindenkit betöltött a Szent Szellem , és bátran hirdették mindenkinek Isten üzenetét .
A hívők egész közösségének szíve-lelke egy volt . Egyikük sem tartotta sajátjának a vagyonát , hanem mindenüket közösnek tekintették .
Az apostolok nagy erővel hirdették mindenkinek , hogy az Úr Jézus feltámadt a halálból . Isten nagyon megáldotta az egész közösséget .
Mindenki megkapott mindent , amire szüksége volt . Akiknek földjei vagy házai voltak , eladták azokat .
A pénzt , amit érte kaptak , az apostolokhoz vitték , ők pedig szétosztották a közösség tagjai között . Mindenkinek annyit adtak belőle , amennyire szüksége volt .
Ezt tette József is , aki Lévi törzséből és Ciprus szigetéről származott , és akit az apostolok elneveztek Barnabásnak . Ez a név azt jelenti , hogy „ Segítő ” .
Ő is eladta a földjét , és a pénzt átadta az apostoloknak .
Volt egy Anániás nevű férfi , aki feleségével , Szafirával együtt eladta egyik földbirtokát .
Az érte kapott pénz egy részét megtartotta magának , és ezt a felesége is tudta . A másik részt pedig elvitte , és átadta az apostoloknak .
Péter azonban ezt mondta neki : „ Anániás , miért engedted , hogy a Sátán betöltse a szívedet ? A Szent Szellemnek hazudtál ! Félretettél magadnak a pénzből , amit az eladott földért kaptál !
Hát nem a tiéd volt , mielőtt eladtad ? Vagy talán nem a tiéd volt a pénz , amit érte kaptál ? Miért tervezted ezt ? Amit tettél , azzal Istennek hazudtál , nem embereknek ! ”
Amikor ezt Anániás meghallotta , azonnal összeesett és meghalt . Akik csak hallották ezt az esetet , mind nagyon félni kezdtek .
Majd a fiatalok betakarták a holttestet , kivitték és eltemették .
Körülbelül három óra múlva odament Anániás felesége is , aki még nem tudta , mi történt .
Péter megkérdezte tőle : „ Mondd meg nekem , ennyi pénzért adtátok el azt a földet ? ” „ Igen , ennyiért ” —válaszolta az asszony .
Péter ezt mondta neki : „ Miért egyeztetek meg a férjeddel abban , hogy próbára teszitek az Úr Szellemét ? Nézz oda ! Ott jönnek , akik épp az előbb temették el a férjedet , és téged is kivisznek innen ! ”
Ebben a pillanatban az asszony is holtan esett össze Péter lába előtt . Amikor a fiatalok bejöttek és látták , hogy meghalt , őt is kivitték , és a férje mellé temették .
Ezért nagy félelem fogta el az egész gyülekezetet , és mindazokat , akik meghallották , mi történt Ananiással és a feleségével .
Az apostolok sok jelet és csodát tettek a nép között . Mindannyian egy szívvel-lélekkel együtt voltak a Templom területén , a Salamon oszlopcsarnokában .
Akik nem hittek Jézusban , azok nem mertek hozzájuk csatlakozni , de az egész nép nagyra becsülte és dicsérte a hívőket .
Egyre többen hittek az Úrban , és csatlakoztak hozzájuk , férfiak és nők egyaránt .
Az utcára vitték betegeiket , ágyakra és matracokra fektették őket , hogy amikor Péter arra megy , legalább az árnyéka érintse a betegeket .
A Jeruzsálem környéki városokból és falvakból is sokan összegyűltek , elhozták a betegeiket és a gonosz szellemek miatt szenvedőket , és mindezek meggyógyultak .
A főpap azonban féltékeny lett , és vele együtt mindazok , akik az ő pártján voltak , azaz a szadduceusok csoportja .
Elfogták az apostolokat , és a városi börtönbe zárták őket .
De az Úr egyik angyala éjjel kinyitotta a börtönajtókat , kivezette őket , és azt mondta :
„ Menjetek , álljatok fel a Templom udvarában , és mondjatok el az embereknek mindent a Jézusban való új életről ! ”
Az apostolok engedelmeskedtek , és már hajnalban a Templom udvarába mentek , ahol tanítani kezdték az embereket . Amikor a főpap megérkezett a kíséretével , összehívta a Főtanácsot , és Izráel vezetőit . Majd őröket küldött a börtönbe , hogy hozzák eléjük az apostolokat .
Az őrök oda is mentek , de nem találták őket . Visszamentek a Főtanácshoz és ezt mondták :
„ A börtönt jól bezárva találtuk , és az őrök is az ajtók előtt álltak . De mikor bementünk , senki sem volt odabent . ”
A templomőrség kapitánya és a főpapok zavarba jöttek , és azon gondolkodtak , hogy vajon mi történhetett .
Ekkor belépett valaki , és ezt mondta : „ Azok a férfiak , akiket börtönbe zártatok , a Templom udvarában tanítják a népet ! ”
Ekkor a kapitány az őrökkel együtt odament , és elhozták az apostolokat , erőszak nélkül . Nem bántották őket , mert féltek a néptől , hogy megkövezik a katonákat .
Bevitték , és a Főtanács elé állították az apostolokat . A főpap pedig ezt mondta nekik :
„ Szigorúan megtiltottuk nektek , hogy erről az emberről tanítsatok . Ennek ellenére egész Jeruzsálemet betöltöttétek a tanításotokkal , és minket akartok felelőssé tenni annak az embernek a haláláért ! ”
Erre Péter a többi apostollal együtt így válaszolt : „ Inkább Istennek kell engedelmeskednünk , mint az embereknek !
Ősapáink Istene feltámasztotta a halálból Jézust , akit ti keresztre feszítve megöltetek .
Isten ezt a Jézust felemelte , és a jobb oldalára ültette . Fejedelemmé és Megváltóvá tette őt , hogy általa Izráel gondolkozását és életét megváltoztassa , és bűneit megbocsássa .
Mi tanúi vagyunk ennek . Erről tanúskodik a Szent Szellem is , akit Isten mindazoknak ad , akik engedelmeskednek neki . ”
Ezt hallva a zsidó vezetők meghallották , nagyon megharagudtak az apostolokra , és meg akarták őket ölni .
Ekkor azonban felállt a Főtanács egyik tagja , akit mindenki tisztelt . Gamáliélnek hívták , a Törvény tanítója és farizeus volt . Megparancsolta , hogy egy időre vigyék ki az apostolokat .
Majd ezt mondta : „ Izráeli férfiak , vigyázzatok , hogy mit akartok tenni ezekkel a férfiakkal !
Emlékezzetek Teudásra , aki nemrégiben tűnt fel ! Nagynak tartotta magát , követték is vagy négyszázan . Majd amikor Teudást megölték , a követői szétszóródtak , és az egész ügynek vége lett .
Utána a népszámlálás idején felkelt a galileai Júdás . Néhányan követték , de őt is megölték , és követői szétszóródtak .
Ezért azt tanácsolom , hogy ne avatkozzatok bele ebbe a dologba ! Hagyjátok békén őket ! Mert ha a tervük és munkájuk emberektől származik , akkor úgysem fog sikerülni .
Ha viszont ez az egész Istentől van , akkor nem tudjátok megállítani őket . Sőt , még az is kiderülhet , hogy Isten ellen harcoltok . ” Gamáliél tanácsát mindenki elfogadta .
Akkor behívatták az apostolokat , majd elrendelték , hogy korbácsolják meg őket . Azután ismét megparancsolták nekik , hogy ne beszéljenek Jézus nevében , végül elengedték őket .
Az apostolok nagy örömmel mentek ki a Főtanács elől . Annak örültek , hogy Jézusért szenvedtek . Ezt nem szégyennek , hanem dicsőségnek tartották .
De a tiltás ellenére továbbra is naponta tanítottak a Templomban és az otthonokban : mindenkinek hirdették az örömhírt , hogy Jézus a Krisztus .
Azokban a napokban a Jézust követő zsidó tanítványok száma egyre növekedett . A görögül beszélő tanítványok azonban panaszkodtak a héberül beszélőkre , mert a görögül beszélő özvegyasszonyokat nem osztották be a mindennapi szolgálatokra .
Ekkor a tizenkét apostol összehívta az egész gyülekezetet , és azt mondta : „ Nem helyes , hogy Isten üzenetének szolgálatát elhanyagoljuk , és helyette mi szolgálunk fel az asztaloknál .
Ezért válasszatok ki magatok közül hét férfit , akikről a többieknek jó véleménye van , és akik telve vannak Szent Szellemmel és bölcsességgel . Rájuk fogjuk bízni ezt a munkát .
Mi pedig arra fordítjuk minden időnket , hogy imádkozzunk , Isten üzenetét tanítsuk és hirdessük . ”
Ez a javaslat az egész csoportnak tetszett . Ekkor kiválasztották Istvánt , aki telve volt hittel és Szent Szellemmel , és Fülöpöt , Prokhoroszt , Nikánórt , Timónt , Parmenászt és Nikoláoszt aki Antiókhiából jött , és felvette a zsidó vallást , és
az apostolok elé állították őket . Az apostolok pedig rájuk tették a kezüket , és imádkoztak értük .
Isten üzenete egyre több és több embert ért el . Nagyon megnőtt a Jézust követő tanítványok száma Jeruzsálemben . Sőt , a papok közül is sokan engedelmeskedtek , és hittek Jézusban .
István telve volt Isten kegyelmével és erejével , ezért nagy csodákat és jeleket tett a nép között .
Azonban néhányan az úgynevezett szabadosok zsinagógájából , cirénei , alexandriai , ciliciai és ázsiai zsidók vitatkozni kezdtek Istvánnal .
De nem volt erejük , hogy ellenálljanak a bölcsességnek és a Szent Szellemnek , amellyel István beszélt .
Ekkor pénzt adtak néhány embernek , hogy mondják ezt : „ Hallottuk Istvánt , amikor Mózest és Istent szidta és gyalázta ! ”
Ezzel megharagították az embereket , az idősebb zsidó vezetőket és a Törvény tanítóit . Ezek mind odarohantak Istvánhoz , letartóztatták , és a Főtanács elé állították .
Hamis tanúkat is hoztak , akik ezt mondták : „ Ez az István mindig a Templom és a Törvény ellen beszél .
Mert hallottuk , amikor azt mondta , hogy a názáreti Jézus le fogja rombolni a Templomot , és megváltoztatja azokat a szokásokat , amelyeket Mózes parancsolt nekünk . ”
Ekkor a Főtanácsban ülők mind Istvánra néztek , és látták , hogy az arca olyan , mint egy angyalé .
A Főpap ekkor megkérdezte Istvántól : „ Igaz ez ? ”
Ő pedig így válaszolt : „ Testvérek és atyák , hallgassatok rám ! A dicsőséges Isten megjelent Ábrahámnak , a mi ősapánknak . Ez akkor történt , amikor Ábrahám Mezopotámiában lakott , még mielőtt Háránba költözött volna .
Isten így szólt hozzá : » Hagyd el országodat és rokonaidat , és menj abba az országba , amelyet majd én mutatok neked ! «
Ekkor Ábrahám elment a kaldeusok országából , és Hárán városába költözött . Ott az apja meghalt . Azután Isten elvezette Ábrahámot ebbe az országba , ahol ti most éltek .
Akkor nem adott neki saját birtokot ebből a földből , még egy kicsit sem . De megígérte , hogy majd neki és utódainak fogja adni , pedig akkor Ábrahámnak még nem volt gyermeke .
Ezt mondta neki Isten : » Utódaid idegenek és menekültek lesznek egy másik országban . Ott négyszáz évig rabszolgákká teszik őket , és rosszul bánnak velük .
Én azonban megbüntetem azt a népet , amely rabszolgákká teszi őket — mondta Isten — azután kijönnek abból az országból , és ezen a helyen fognak imádni engem . «
Isten szövetséget kötött Ábrahámmal , és ennek a jele volt a körülmetélés . Ezután született meg Ábrahám fia , Izsák , akit apja körülmetélt születése után nyolc nappal . Izsák is így tett a fiával , Jákóbbal . Azután Jákób is körülmetélte tizenkét fiát , akik a mi ősapáink .
Ezek az ősapáink irigykedtek Józsefre , a testvérükre , és eladták őt rabszolgának . Így került József Egyiptomba . De Isten ott is vele volt ,
megszabadította minden bajból , és bölcsességet adott neki . Isten tette azt is , hogy Egyiptom királya , a fáraó megkedvelte Józsefet . Ezért a fáraó rábízta egész országának kormányzását , és a királyi palota szolgáinak irányítását is .
Ezután nagy szárazság következett egész Egyiptomban és Kánaánban . A föld nem termett semmit , mindenki éhezett és szenvedett . Nem volt mit enni ősapáinknak sem ,
de Jákób meghallotta , hogy Egyiptomban van ennivaló . Ezért odaküldte ősapáinkat , akik ekkor jártak először Egyiptomban .
Amikor másodszor voltak ott , József megmondta ősapáinknak , hogy ő a testvérük . Ekkor a király is megismerte József családját .
Ezután József szolgákat küldött , hogy hozzák el Egyiptomba Jákóbot , az édesapját , és egész rokonságát , összesen hetvenöt főt .
Így költözött Jákób Egyiptomba , és ott is halt meg , akárcsak ősapáink .
Később a holttestüket visszavitték Sikembe , és abba a sírba temették , amelyet még Ábrahám vett Sikemben ezüstpénzért Emór fiaitól .
Amikor már közeledett az idő , hogy Isten teljesítse Ábrahámnak tett ígéretét , népünk nagyon megszaporodott Egyiptomban .
Ekkor egy olyan király kezdett uralkodni , aki nem ismerte Józsefet .
Ez a király gonoszul és kegyetlenül bánt népünkkel . Megparancsolta nekik , hogy tegyék ki a házból az újszülött kisbabákat , hogy azok meghaljanak .
Abban az időben született Mózes , aki nagyon kedves volt Istennek . A szülei három hónapig otthon nevelték ,
azután kitették a házukból . De a király leánya megtalálta Mózest , és úgy nevelte fel , mint a saját fiát .
Mózest meg is tanították mindenre , amit az egyiptomiak tudtak . Kiváló volt abban , amit mondott és tett .
Amikor negyven éves lett , elhatározta , hogy meglátogatja a testvéreit , Izráel népét .
Közben látta , hogy az egyik egyiptomi bántalmaz egy izráeli férfit . Mózes megvédte az izráeli férfit , bosszút állt érte , és megölte az egyiptomit .
Azt gondolta , a saját népe majd megérti , hogy Isten általa fogja Izráel népét megszabadítani . De azok nem értették meg .
Másnap Mózes akkor ment hozzájuk , amikor éppen verekedtek , és így próbálta kibékíteni őket : » Férfiak , ti testvérek vagytok ! Miért bántjátok egymást ? «
De aki bántotta a másikat , ellökte Mózest , és azt mondta neki : » Ki tett téged vezetővé és bíróvá fölöttünk ?
Vagy talán engem is meg akarsz ölni , mint tegnap azt az egyiptomit ? ! «
Amikor Mózes ezt meghallotta , elfutott , és sokáig Midján földjén lakott , mint egy menekült . Ott azután két fia született .
Negyven évvel később a Sínai-hegy melletti pusztában egy égő bokor lángjaiban megjelent Mózesnek egy angyal .
Amikor ezt Mózes meglátta , nagyon elcsodálkozott . De amikor odament , hogy közelebbről is megnézze , az Úr hangját hallotta :
» Én vagyok ősapáidnak Istene , Ábrahámnak Istene , Izsáknak Istene és Jákóbnak Istene . « Mózes reszketett a félelemtől , és nem mert odanézni .
Ekkor így szólt hozzá az Úr : » Vedd le a lábadról a sarut , mert ahol állsz , az a föld szent ! «
Azután így folytatta : » Odafigyeltem , és népem minden szenvedését láttam Egyiptomban . Meghallottam panaszkodásukat , és lejöttem , hogy megszabadítsam őket . Most pedig jöjj ide Mózes , elküldelek téged Egyiptomba ! «
Ezt a Mózest , akit elutasítottak , és akinek azt mondták : » Ki tett téged vezetővé és bíróvá ? « , igen , éppen ezt küldte el Isten vezetőnek és szabadítónak ! Isten annak az angyalnak a segítségével küldte el Mózest , aki a bokorban megjelent neki .
Mózes vezette ki Izráel népét Egyiptomból , közben jeleket és csodákat tett Egyiptomban , a Vörös-tengernél és a pusztában negyven éven keresztül .
Ez a Mózes mondta Izráel népének : » Isten egy prófétát fog nektek adni , aki olyan lesz , mint én , és közületek való lesz . «
Ez a Mózes az , aki ott volt a pusztában a mi ősapáink népével és azzal az angyallal , aki a Sínai hegyen szólt hozzá . Mózes élő beszédeket kapott Istentől , hogy továbbadja nekünk .
De ősapáink nem engedelmeskedtek Mózesnek , hanem elutasították őt , és vissza akartak menni Egyiptomba .
Azt mondták Áronnak : » Mózes kivezetett bennünket Egyiptomból , de nem tudjuk , mi történt vele . Ezért készíts nekünk isteneket , hogy azok vezessenek minket . «
Ekkor egy bika-formájú szobrot készítettek , és ajándékokat vittek ennek a bálványnak . Azt ünnepelték , amit a saját kezükkel készítettek .
Ezért Isten elfordult tőlük , és hagyta , hogy azokat a hamis isteneket imádják , akik az égben vannak . Ez így van megírva a próféták könyvében , ahol Isten ezt mondja : » Ó Izráel , nem nekem adtál áldozati állatokat és ajándékokat a pusztában negyven évig !
Hanem a Molok sátrát hordoztad , és a te istened , Romfa , csillag-alakú bálványát , amelyeket magadnak készítettél , hogy azokat imádd . Emiatt Babilonon túlra űzlek benneteket ! «
A Szent Sátor ott volt ősapáinkkal a pusztában . Isten megmondta és megmutatta Mózesnek , hogyan készítse el ezt , és pontosan úgy is készítették el .
Később , Józsué vezetésével ősapáink elfoglalták ezt a földet . Isten kiűzte előlük azokat a népeket , akik itt laktak . Amikor őseink ide költöztek , magukkal hozták ezt a Szent Sátrat is , és az megmaradt egészen Dávid király idejéig .
Dávid nagyon kedves volt Istennek . Azt kérte Istentől , hogy templomot építhessen neki , a Jákób Istenének .
Mégis Salamon építette fel a Templomot .
De a Magasságos Isten nem olyan templomban lakik , amit emberek építenek . Amint a próféta is mondja : » Azt mondja az ÚR :
A Menny a trónom , és a Földön pihen lábam . Miféle házat építhetnétek nekem , vagy milyen helyet , ahol megpihenjek ?
Talán nem az én kezem teremtette mindezeket ? ! « ”
István így folytatta : „ Nem adtátok oda szíveteket Istennek ! Nem hallgattatok rá ! Mindig ellenkeztetek a Szent Szellemmel ! Őseitek is ezt tették , és ti épp olyanok vagytok , mint ők !
Volt-e olyan próféta , akit nem bántottak és üldöztek ősapáitok ? Ezek a próféták előre megmondták , hogy el fog jönni az » Igazságos « . Ősapáitok megölték a prófétákat . Most pedig elárultátok , és meggyilkoltátok őt is , az » Igazságost « .
Ti vagytok , akik angyalok segítségével kaptátok a Törvényt , de mégsem engedelmeskedtetek annak ! ”
Ezt hallva a zsidó vezetők annyira megharagudtak Istvánra , hogy a fogukat csikorgatták mérgükben .
István pedig megtelt Szent Szellemmel , és felnézett a Mennybe . Látta Isten dicsőségét és Jézust , aki Isten jobb oldalán állt .
Felkiáltott : „ Nézzétek ! Látom a megnyílt Mennyet és az Emberfiát Isten jobb oldalán ! ”
Ekkor mind kiabálni kezdtek , befogták a fülüket , és Istvánra rohantak .
Kilökdösték a városon kívülre , és kövekkel dobálták , hogy megöljék . A tanúk egy Saul nevű fiatalember lábához tették a köpenyüket .
Miközben hullottak rá a kövek , István így imádkozott : „ Uram , Jézus , vedd magadhoz szellemem ! ”
Majd térdre esett , és hangosan kiáltotta : „ Uram , bocsásd meg nekik ezt a bűnt ! ” Miután ezt mondta , meghalt .
Így a hívők Jeruzsálemből minden irányba szétszóródtak , és amerre mentek , mindenkinek hirdették az örömhírt .
Fülöp Samária városába ment , és ott Krisztust hirdette .
Sokan hallgatták , és látták a csodákat , amelyeket tett . Mindannyian nagy figyelemmel hallgatták , amit mondott .
Sok emberben gonosz szellemek laktak . Ezek a gonosz szellemek hangos kiáltással kijöttek az emberekből , és sok béna és nyomorék meggyógyult .
Ezért az egész várost elárasztotta az öröm .
Élt abban a városban egy Simon nevű varázsló . Mielőtt Fülöp Samáriába jött volna , ez a Simon a varázslataival már hosszú ideje becsapta az embereket . Az egész városban mindenki csodálta Simont . Ő meg azt mondta magáról , hogy igen nagy hatalma van .
Ezért Samáriában a vezetőktől a koldusokig mindenki odafigyelt és hallgatott rá . Úgy nevezték , hogy „ Nagyhatalmú ” , és azt gondolták , hogy ez az Isten ereje .
Azért csodálták , és hallgattak rá , mert Simon már régóta becsapta őket a varázslataival .
De amikor Fülöp hirdette nekik az Isten királyi uralmáról és Jézus Krisztusról szóló örömhírt , a város lakói — férfiak és nők is — a hittek Fülöpnek , és bemerítkeztek .
Simon maga is hívő lett , bemerítkezett , és igyekezett mindig Fülöp közelében maradni . Látta a nagy csodákat és jeleket , amelyek Fülöp által történtek , és a szája is tátva maradt a csodálkozástól .
Közben Jeruzsálemben meghallották az apostolok , hogy Samária lakosai befogadták az Isten beszédét . Ezért Pétert és Jánost Samáriába küldték .
Amikor ők ketten megérkeztek , imádkoztak a samáriai hívőkért , hogy azok is kapják meg a Szent Szellemet .
Ezek a hívők már bemerítkeztek az Úr Jézus nevébe , de a Szent Szellem még nem szállt le rájuk .
Amikor Péter és János a samáriai hívőkre tették a kezüket , azok is megkapták a Szent Szellemet .
Simon látta , hogy akire az apostolok ráteszik a kezüket , azok megkapják a Szent Szellemet . Ezért pénzt akart adni az apostoloknak , és azt mondta :
„ Adjátok nekem is ezt a hatalmat , hogy ha valakire ráteszem a kezemet , az megkapja a Szent Szellemet ! ”
Péter erre így válaszolt : „ Pusztulj el örökre te is , meg a pénzed is , mert azt gondoltad , hogy Isten ajándékát pénzért megveheted !
Te nem kaphatod meg ezt , mert a szíved nem tiszta Isten előtt !
Változtasd meg gondolkodásodat és egész életedet ! Hagyd el gonoszságodat , és imádkozz az Úrhoz ! Akkor talán megbocsátja neked , hogy ezt gondoltad ,
mert úgy látom , egészen tele vagy keserű irigységgel , és a bűn uralkodik rajtad . ”
Simon így válaszolt : „ Kérlek benneteket , imádkozzatok értem az Úrhoz , hogy ne történjen meg , amit mondtatok ! ”
Péter és János hirdették a sokaságnak mindazt , amit Jézus tett és mondott , azután visszatértek Jeruzsálembe . Útközben sok samáriai faluban is hirdették az örömhírt .
Fülöphöz így szólt az Úr egyik angyala : „ Készülj fel , és indulj el a déli irányba vezető úton , amely Jeruzsálemből a sivatagon keresztül Gázába visz ! ”
Ekkor a Szent Szellem ezt mondta Fülöpnek : „ Menj oda ahhoz a hintóhoz , és maradj mellette ! ”
Amikor Fülöp odafutott a hintóhoz , hallotta , hogy a miniszter Ézsaiás próféta könyvét olvassa . Megkérdezte tőle : „ Érted-e , amit olvasol ? ”
A miniszter így válaszolt : „ Hogyan érthetném , ha valaki meg nem magyarázza ? ” Megkérte Fülöpöt , hogy szálljon fel és üljön mellé .
A miniszter éppen azt a részt olvasta , amely így szól : „ Mint a juhot viszik levágni , úgy vezették őt . Ahogy a bárány hallgat , mikor nyírják , ő sem szólt egy szót sem .
Megszégyenítették , és igazságtalanul bántak vele . Élete véget ért a földön , nem fogják emlegetni utódait ! ”
A miniszter ekkor Fülöphöz fordult : „ Kérlek , mondd meg , kiről beszél itt a próféta : saját magáról , vagy valaki másról ? ”
Ekkor Fülöp hozzáfogott , hogy elmagyarázza a Jézusról szóló örömhírt . Azzal kezdte , amit a miniszter olvasott .
Amint az úton haladtak , valami vízhez értek . Ekkor a miniszter megszólalt : „ Nézd csak , ott a víz ! Szeretnék bemerítkezni . Van-e valami akadálya ? ”
Akkor az etióp miniszter megparancsolta , hogy álljon meg a hintó . Mindketten belementek a vízbe , és Fülöp bemerítette a minisztert .
Amikor feljöttek a vízből , az Úr Szelleme hirtelen elvitte Fülöpöt . A miniszter nem is látta többé , mégis nagyon boldog volt , és folytatta az útját hazafelé .
Fülöp pedig Azótosz városába került . Tovább ment , és útközben minden városban hirdette az örömhírt . Majd Cézárea városába érkezett .
Jeruzsálemben Saul nagyon haragudott az Úr Jézus tanítványaira , és igyekezett őket megölni . Ezért elment a főpaphoz ,
és kérte , hogy írjon leveleket a Damaszkusz városában lévő zsinagógákhoz . Saulnak az volt a terve , hogy Damaszkuszban is felkutatja a Jézusban hívő zsidókat : férfiakat és nőket egyaránt , hogy elfogja , és Jeruzsálembe hurcolja őket .
El is indult Jeruzsálemből , és amikor már közel járt Damaszkuszhoz , hirtelen mennyei fény ragyogott fel körülötte ,
ő pedig a földre esett . Azután egy hangot hallott : „ Saul , Saul , miért üldözöl engem ? ”
Saul megkérdezte : „ Ki vagy te , Uram ? ” Ő így válaszolt : „ Én vagyok Jézus , akit üldözöl .
De most kelj fel , menj be a városba . Ott majd megmondják neked , mit kell tenned . ”
Saul útitársai , úgy meglepődtek , hogy egy szót sem tudtak szólni . Csak álltak , mert a hangot ugyan hallották , de nem láttak senkit .
Saul felállt a földről , de amikor a szemét kinyitotta , semmit sem látott . Ekkor kézen fogták , és úgy vezették Damaszkuszba .
Ezután még három napig nem látott , és nem evett , nem ivott semmit .
Élt Damaszkuszban egy Anániás nevű tanítvány . Az Úr megszólította őt látomásban : „ Anániás ! ” Ő így válaszolt : „ Itt vagyok , Uram ! ”
Az Úr így folytatta : „ Kelj fel , menj el abba az utcába , amelyet Egyenes utcának hívnak . Keresd meg a Júdás házát . Ott kérdezd meg , hol van az a Saul , aki Tarzusz városából való . Ő most éppen imádkozik ,
és látomást lát . Azt látja , hogy egy Anániás nevű férfi bemegy hozzá , és ráteszi a kezét , hogy újra lásson . ”
Anániás erre így válaszolt : „ Uram , már sokat hallottam erről az emberről , és a sok gonoszságról , amit a jeruzsálemi tanítványaid ellen elkövetett .
Ide is azért jött , mert megbízást kapott a főpapoktól , hogy elfogja azokat , akik benned hisznek . ”
De az Úr azt mondta Anániásnak : „ Menj csak oda , mert ezt a férfit arra választottam ki , hogy nevemet hordozza , és elvigye a nem zsidó népekhez , királyokhoz és Izráel népéhez .
Én magam fogom megmutatni neki , mennyit kell szenvednie nevemért . ”
Ekkor Anániás elindult , bement annak a Júdásnak a házába , kezét Saulra tette , és ezt mondta neki : „ Saul testvérem , az Úr Jézus küldött hozzád , aki megjelent neked az úton , amikor ide jöttél . Azért küldött , hogy újra láss , és a Szent Szellem betöltsön téged . ”
Abban a pillanatban Saul érezte , hogy leesik a szeméről , ami betakarta , és újra látott ! Majd felkelt , bemerítkezett ,
és miután evett valamit , az erejét is visszanyerte . Ezután Saul egy ideig még a tanítványokkal maradt Damaszkuszban .
Egyenesen a zsinagógákba ment , és Jézusról beszélt a zsidóknak . Azt mondta : „ Ez a Jézus az Isten Fia ” .
Akik hallották Sault , nagyon csodálkoztak , és azt kérdezgették : „ Nem ő az , aki Jeruzsálemben el akarta pusztítani azokat , akik Jézus nevében hisznek ? Nem azért jött Damaszkuszba is , hogy elfogja Jézus tanítványait , és a jeruzsálemi főpapokhoz vigye őket ? ”
De Saul egyre nagyobb erővel bizonyította nekik , hogy Jézus a Krisztus . Ezért a Damaszkuszban lakó zsidók nem tudtak vitatkozni vele .
De Saul megtudta , hogy mire készülnek . A tanítványok éjszaka egy kosárban leengedték őt a városfalon keresztül , és így elmenekült .
Amikor Saul megérkezett Jeruzsálembe , szeretett volna a tanítványok közé tartozni . De azok mind féltek tőle , mert nem hitték el , hogy ő is Jézus tanítványa lett .
Csak Barnabás barátkozott vele , és elvitte az apostolokhoz . Elmagyarázta nekik , hogyan látta meg Saul az Urat az úton , hogyan szólt hozzá az Úr , és hogy Damaszkuszban Saul milyen bátran beszélt Jézus nevében .
Így azután Saul is a tanítványok közé tartozott , szabadon járt-kelt Jeruzsálemben , és bátran beszélt az Úr nevében .
Gyakran beszélgetett , sőt vitatkozott a görögül beszélő zsidókkal . Azok pedig meg akarták gyilkolni .
Amikor a testvérek ezt megtudták , elvitték Sault Cézárea városába , és onnan továbbküldték Tarzuszba .
Ebben az időben Júdeában , Galileában és Samáriában az egész eklézsia mindenhol nyugalmat élvezett , épült és gyarapodott . A hívők egész életükkel tisztelték az Urat , a Szent Szellem pedig bátorította és segítette őket . Ezért egyre többen csatlakoztak hozzájuk .
Péter bejárta a Jeruzsálem környékén lévő városokat . Eközben meglátogatta a Lidda városában élő hívőket is .
Ott talált egy Éneász nevű béna embert , aki már nyolc éve ágyban fekvő beteg volt .
Péter megszólította : „ Éneász , Jézus Krisztus meggyógyít téged ! Kelj fel , és tedd rendbe az ágyadat ! ” Ekkor Éneász azonnal felkelt .
Lidda és Sáron lakói mind látták , hogy Éneász meggyógyult , és hittek az Úrban .
Joppéban élt egy Tábita nevű tanítvány , akit görögül Dorkásznak hívtak . Ez a név egyébként zergét jelent . Ez az asszony mindig jót tett mindenkivel , és sokszor adott pénzt a szegényeknek .
Azokban a napokban Tábita megbetegedett , és meg is halt . A holttestét megmosták , és az emeleti szobában fektették le .
Joppé közel volt Liddához . Ezért amikor a tanítványok meghallották , hogy Péter Liddában van , elküldtek hozzá két férfit . Ezt üzenték Péternek : „ Kérünk , azonnal jöjj át hozzánk ! ”
Péter fel is készült , és elment velük . Amikor megérkezett Liddába , bevezették őt abba a felső szobába , ahol Tábita holtteste feküdt . A síró özvegyasszonyok mind körülállták Pétert , és mutogatták neki azokat a ruhákat , amiket még Tábita készített , amíg velük volt .
Péter ekkor mindenkit kiküldött a szobából , letérdelt és imádkozott . Azután a holttesthez fordult , és azt mondta : „ Tábita , kelj fel ! ” Az asszony kinyitotta a szemét , és amikor meglátta Pétert , felült .
Péter megfogta a kezét , és segített neki felkelni . Majd behívta a hívőket és az özvegyasszonyokat a szobába . Megmutatta nekik , hogy Tábita él .
Ennek az eseménynek elterjedt a híre egész Joppéban , és sokan hittek az Úrban .
Péter ezután még sokáig Joppéban maradt egy Simon nevű bőrműves mesternél .
Cézárea városában élt egy Kornéliusz nevű katonatiszt . A Római Hadsereg „ Itáliai ” ezredében szolgált , százados volt a rangja .
Jó és istenfélő ember volt , és egész családjával együtt az igaz Istent imádta . Sokszor adott pénzt a szegényeknek , és állandóan Istenhez imádkozott .
Egyik délután három óra körül látomást látott . Világosan látta , amint Isten egyik angyala bejött hozzá , és azt mondta : „ Kornéliusz ! ”
Kornéliusz rémülten nézett rá , és megkérdezte : „ Mit kívánsz , Uram ? ” Az angyal így folytatta : „ Isten meghallgatta imádságaidat , és látta , amikor pénzt adtál a szegényeknek .
Most küldj embereket Joppéba , hogy hívják ide Simont , akit Péternek is hívnak .
Ez a Péter vendég egy Simon nevű bőrműves mester házában , a tenger partján . ”
Ezután az angyal , aki beszélt vele , elment . Kornéliusz magához hívta két szolgáját és egy katonát a saját közeli segítői közül . Ez a katona is istenfélő ember volt .
Mindent elmondott nekik , és elküldte őket Joppéba .
Másnap délben Kornéliusz küldöttei már a város felé közeledtek . Ugyanakkor Péter — Simon bőrműves házában — felment a ház lapos tetejére imádkozni .
Közben megéhezett , és szeretett volna enni valamit . Amíg az ebédet készítették , Péter látomást látott .
Látta , hogy megnyílik az ég , és valami lepedőhöz hasonló ereszkedik le . Négy sarkánál fogva a földre eresztették .
Mindenféle állat volt benne : négylábúak , csúszómászók és madarak .
Azután egy hangot hallott : „ Kelj fel Péter , vágd le őket , és egyél belőlük ! ”
Péter így válaszolt : „ Soha nem tennék ilyet , Uram ! Nem ettem én soha olyat , amit nekünk nem szabad megennünk , vagy ami nem » tiszta « ” !
Akkor az a hang másodszor is szólt hozzá : „ Isten ezeket » tisztává « tette , ezért ne tekintsd szentségtelennek ! ”
Ez összesen háromszor történt meg , majd az egész felemelkedett az égbe .
Péter még azon gondolkodott , mit jelenthet ez a látomás , amikor éppen megérkeztek Kornéliusz küldöttei . Simon mester házát keresték , ott álltak a kapu előtt .
Bekiáltottak , és megkérdezték , van-e ott egy Simon nevű vendég , akit Péternek hívnak .
Péter eközben még mindig a látomáson gondolkozott , amikor a Szent Szellem szólt hozzá : „ Figyelj rám ! Három férfi keres téged .
Kelj fel , menj le hozzájuk . Én küldtem őket , ezért ne kérdezz semmit , csak menj el velük . ”
Péter lement a küldöttekhez , és ezt mondta : „ Én vagyok az , akit kerestek . Mondjátok el , miért jöttetek ! ”
Ők így feleltek : „ Kornéliusz százados küldött bennünket , aki igaz , istenfélő , és akiről az egész zsidó nép jó véleménnyel van . Egy szent angyal mondta neki látomásban , hogy hívjon meg téged a házába , és hallgassa meg , amit mondasz . ”
Péter ekkor behívta őket , és azok ott maradtak éjszakára . Másnap Péter felkészült , és elment velük . Néhány testvér is elkísérte Pétert .
A következő nap megérkeztek Cézáreába . Közben Kornéliusz összehívta a rokonait és legjobb barátait , és együtt várták Pétert .
Amikor Péter belépett a házba , Kornéliusz elébe ment , és leborult a lába előtt , hogy imádja .
Péter azonban felemelte , és azt mondta : „ Állj fel , hiszen én is csak ember vagyok ! ”
Azután beszélgetni kezdtek , és beljebb mentek a házba . Amikor Péter meglátta , milyen sokan összegyűltek ,
ezt mondta : „ Tudjátok , hogy nekünk , zsidóknak , tilos a nem zsidókkal barátkozni , vagy meglátogatni őket . Isten azonban megmutatta nekem , hogy senkit ne utasítsak vissza .
Ezért amikor elhívtatok , nem vitatkoztam , hanem eljöttem . Most viszont hadd kérdezzem meg , miért hívtatok ide . ”
Kornéliusz így válaszolt : „ Négy nappal ezelőtt ugyanebben az időben , délután három órakor a házamban imádkoztam . Hirtelen megállt előttem egy férfi , fénylő ruhában ,
és azt mondta : » Kornéliusz , Isten meghallgatta imádságaidat , és látta , amikor pénzt adtál a szegényeknek .
Most tehát küldj embereket Joppéba , hogy hívják ide Simont , akit Péternek is hívnak . Ő egy Simon nevű bőrműves mesternél lakik , akinek háza a tenger mellett van ! «
Ezért azonnal hozzád küldtem az embereimet . Te pedig jól tetted , hogy eljöttél . Most tehát mindannyian itt állunk Isten előtt , hogy meghallgassunk téged : mondj el nekünk mindent , amit az Úr parancsolt neked . ”
Péter ekkor beszélni kezdett : „ Most már igazán értem , hogy Isten előtt mindenki egyforma . Ő nem kivételezik senkivel .
Ha valaki tiszteli Istent , és azt teszi , ami igaz és jó , akkor Isten elfogadja őt , bármelyik néphez tartozik is .
Isten üzent Izráel népének . Ez az üzenet az örömhír , amely arról szól , hogy Jézus Krisztus által kaphatunk békességet . Mert Jézus Krisztus az Úr mindenki fölött .
Ti ismeritek azokat a dolgokat , amelyek egész Júdeában történtek . Ezek Galileában kezdődtek , azután a bemerítés után , amelyet János tanított .
Hallottatok a Názáret városából való Jézusról is . Ezt a Jézust Isten maga tette Krisztussá : betöltötte a Szent Szellemmel , és hatalmat adott neki . Tudjátok , hogy Jézus mindenfelé járt , sok jót tett az emberekkel , és meggyógyította azokat , akiket a Sátán az uralma alatt tartott . Ez bizonyította , hogy Isten Jézussal volt .
Mi láttuk mindazt , amit Jézus a zsidók országában és Jeruzsálemben tett , és bizonyítjuk , hogy mindez igaz . Azután Jézust keresztfára szegezve megölték ,
de Isten a harmadik napon feltámasztotta , és világosan megmutatta őt az embereknek .
Nem mindenkinek , csak azoknak , akiket Isten előre kiválasztott , hogy Jézus feltámadásáról a többieknek beszéljenek . Mi vagyunk ezek a kiválasztottak , akik együtt ettünk és ittunk Jézussal , miután feltámadt a halálból .
Ő parancsolta meg nekünk , hogy mondjuk el mindenkinek , és bizonyítsuk ezt : Isten Jézust választotta ki , hogy bíró legyen minden élő és halott fölött .
A próféták is mind róla beszéltek . Azt mondták , hogy Isten mindazoknak megbocsátja a bűneit Jézus neve által , akik hisznek Jézusban . ”
Miközben Péter még beszélt , a Szent Szellem leszállt mindenkire , akik Pétert hallgatták .
A zsidó hívők , akik Péterrel együtt jöttek , csodálkoztak , hogy Isten a nem zsidóknak is adta a Szent Szellem ajándékát .
Mert hallották , hogy azok más nyelveken szólnak , és Istent dicsérik . Ekkor Péter azt mondta :
„ Senki sem tilthatja meg nekik , hogy bemerítkezzenek . Hiszen ők is ugyanúgy megkapták a Szent Szellemet , mint mi ! ”
Így azután Péter úgy rendelkezett , hogy Kornéliusz meg a rokonai és barátai mind merítkezzenek be Jézus Krisztus nevébe . Így is történt . Azok pedig kérték Pétert , hogy maradjon velük még néhány napig .
Az apostolok és a Júdeában élő testvérek megtudták , hogy nem zsidók is elfogadták Isten üzenetét .
Azután Péter felment Jeruzsálembe . Ott egyes zsidó hívők így vádolták :
„ Nem zsidók házába mentél be , és még együtt is ettél velük ! ”
Péter ekkor részletesen elmondta nekik , hogy mi történt :
„ Joppéban voltam és imádkoztam , amikor hirtelen látomást láttam . Egy nagy lepedő ereszkedett le az égből négy sarkánál fogva , és leszállt hozzám a földre .
Belenéztem , és mindenféle állatot láttam benne . Voltak ott mindenféle vadállatok , négylábúak , földön csúszó állatok és madarak is .
Majd egy hangot hallottam , amely ezt mondta : » Kelj fel , Péter , vágd le őket , és egyél belőlük ! «
Mire én azt válaszoltam : Soha nem tennék ilyet , Uram ! Nem ettem én soha olyat , amit nekünk nem szabad megennünk , vagy ami nem » tiszta « !
Ekkor másodszor is megszólalt a hang a Mennyből : Isten ezeket » tisztává « tette , ezért ne tekintsd szentségtelennek !
Ez összesen háromszor történt meg , majd az egész felemelkedett az égbe .
Ebben a pillanatban három férfi érkezett a házhoz , ahol vendég voltam . Cézáreából jöttek értem .
A Szent Szellem azt mondta , hogy nyugodtan menjek velük . Ez a hat testvér is velem jött Cézáreába . Amikor megérkeztünk annak a férfinak a házába ,
ő elmondta , hogy egy angyalt látott . Az angyal a házában állt , és azt mondta neki : » Küldj embereket Joppéba , és hívasd el Simont , akit Péternek is hívnak !
Ő majd elmondja neked azokat , amik által megmenekülsz te is , és egész családod is « .
Amikor beszélni kezdtem hozzájuk , rájuk is leszállt a Szent Szellem , éppen úgy , ahogyan először ránk .
Ekkor visszaemlékeztem arra , amit az Úr mondott : » János vízbe merített be , de ti Szent Szellembe fogtok bemerítkezni . «
Isten nekik is ugyanazt az ajándékot adta , mint nekünk , amikor hittünk az Úr Jézus Krisztusban . Akkor hogyan állhattam volna Isten útjába ? ! ”
Ezt hallva a zsidó hívők nem vitatkoztak tovább , hanem dicsérték Istent . Azt mondták : „ Ezek szerint Isten a nem zsidóknak is megadta , hogy megváltozzon a gondolkodásuk és az életük , és hogy örök életük legyen ! ”
Miután Istvánt megölték , a hitetlenek a hívők ellen támadtak , és üldözték őket . Ezért a hívők minden irányba elmenekültek Jeruzsálemből . Eljutottak egészen Föníciáig , Ciprusig és a szíriai Antiókhia városába . Mindenhol hirdették az örömhírt , de csak a zsidóknak .
A hívők között azonban voltak Ciprus szigetéről és Cirénéből származók is . Amikor ezek a szíriai Antiókhiába értek , a görögöknek is hirdették az Úr Jézusról szóló örömhírt .
Az Úr hatalma volt velük , így nagyon sokan a görögök közül is megváltoztatták a gondolkodásukat és életüket , és hittek az Úrban .
Amikor ennek híre eljutott a jeruzsálemi gyülekezetbe , Barnabást elküldték a szíriai Antiókhiába .
Amikor megérkezett , látta , milyen erőteljesen működik Isten kegyelme . Ezért nagyon megörült , és biztatta az antiókhiai hívőket , hogy maradjanak hűségesek az Úrhoz teljes szívükből .
Barnabás jó ember volt , telve Szent Szellemmel és hittel . A szíriai Antiókhiában nagyon sokan kezdték követni az Urat .
Barnabás ezután Tarzuszba ment , hogy Sault megkeresse .
Amikor rátalált , elvitte a szíriai Antiókhia városába . Egy évig maradtak az ottani helyi gyülekezetben , és nagyon sok embert tanítottak . Jézus tanítványait ebben a városban nevezték először keresztényeknek .
Ebben az időben néhány próféta érkezett Jeruzsálemből a szíriai Antiókhiába .
Egyikük , akit Agabosznak hívtak , felállt , és a Szent Szellem által előre megmondta , hogy mi következik : nagy éhség lesz az egész világon . Ez Claudius császár idejében így is történt .
Ekkor minden tanítvány elhatározta , hogy segít a Júdeában élő testvéreknek . Mindenki igyekezett annyi pénzt adni , amennyit csak tudott .
Ezt összegyűjtötték , és rábízták Barnabásra és Saulra , hogy vigyék el a júdeai gyülekezetek vezetőinek .
Ebben az időben Heródes király üldözni kezdte a gyülekezet egyes tagjait .
Megparancsolta , hogy karddal öljék meg Jakab apostolt , János testvérét .
Heródes látta , hogy a jeruzsálemi zsidók örülnek Jakab halálának , ezért megparancsolta , hogy Péter apostolt is fogják el . Mindez a kovásztalan kenyerek ünnepén történt .
Pétert elfogták és börtönbe zárták . Heródes tizenhat katonát rendelt az őrzésére . Az volt a terve , hogy majd a pászka ünnepe után állítja a nép elé , és akkor ítélkezik felette .
Pétert tehát börtönben tartották , de a gyülekezet állandóan imádkozott érte Istenhez .
Azon az éjszakán Péter a börtönben aludt két katona között . Két lánccal volt megkötözve . A börtön kapui előtt is katonák őrködtek . Heródes másnap reggel akart Péter felett ítélkezni .
Hirtelen világosság fénylett a börtönben . Megjelent az Úr egyik angyala , oldalba lökte Pétert , és felébresztette : „ Kelj fel gyorsan ! ” Ekkor a láncok leestek Péter kezéről .
„ Öltözz fel , és vedd fel a sarudat is ! Vedd magadra a köpenyed , és gyere utánam ! ” —mondta az angyal .
Péter felöltözött , és követte az angyalt , de nem tudta , hogy amit az angyal tesz , az valóság . Azt gondolta , hogy csak látomást lát .
Elmentek az első , majd a második őrség mellett is . Amikor elérkeztek a vaskapuhoz , amely a városba vezet , a kapu magától kinyílt előttük . Így az utcára jutottak . Egy darabig együtt mentek , majd az angyal hirtelen eltűnt .
Péter csak ekkor értette meg , mi történt vele . Ezt mondta : „ Most már igazán látom , az Úr értem küldte angyalát , hogy kiszabadítson Heródes hatalmából . A zsidók rosszat akartak nekem , és remélték , hogy az meg is fog történni . De Isten ezektől is megszabadított . ”
Amikor ezt Péter megértette , Mária házához ment , ahol sokan együtt imádkoztak . Mária János anyja volt . Jánost Márknak is hívták .
Péter kopogtatott a kapun , mire kijött a házból egy Rodé nevű szolgálólány .
Amikor Péter hangját felismerte , örömében ki sem nyitotta a kaput , hanem visszafutott a házba . Mondta a többieknek , hogy Péter áll a kapu előtt .
De azok azt mondták : „ Bolond vagy ! ” Mikor Rodé továbbra is állította , hogy valóban Péter van ott , ezt válaszolták : „ Biztosan Péter angyala az . ”
Közben Péter egyre csak zörgette a kaput . Mikor végre kinyitották , látták , hogy valóban ő az , és nagyon elcsodálkoztak .
Péter intett nekik , hogy csendesedjenek le , majd elmagyarázta , hogyan szabadította ki a börtönből az Úr . Azután azt mondta : „ Ezt mondjátok el Jakabnak és a testvéreknek is ! ” Ezután elment egy másik helyre .
Másnap reggel a börtönben őrködő katonák között nagy zűrzavar támadt , mert nem értették , hová tűnt Péter .
Heródes elküldte őket , hogy keressék meg , de sehol sem találták . Akkor Heródes kikérdezte az őröket , majd megparancsolta , hogy végezzék ki őket . Ezután Heródes Júdeából Cézárea városába utazott , és egy ideig ott is maradt .
Tírusz és Szidón városának lakóira Heródes nagyon haragudott . De azok elküldtek a királyhoz egy csoportot , amelyben mind a két városból voltak férfiak . Békét akartak kötni Heródessel , mert Heródes országából vásárolták az élelmiszert . Rábeszélték Heródes személyes szolgáját , akit Blásztusznak hívtak , hogy segítsen nekik .
A király elhatározta , hogy egy bizonyos napon fog találkozni a tíruszi és szidóni küldöttekkel . Azon a napon gyönyörű királyi ruhában trónra ült , és nagy beszédet tartott .
A sokaság így kiáltozott : „ Ez Isten szava , nem emberé ! ”
Heródes elfogadta ezt a dicséretet , és nem Istennek adta a dicsőséget . Ezért az Úr egyik angyala azonnal megbüntette : a király testét belülről férgek ették meg , és meghalt .
Isten beszéde azonban egyre jobban terjedt , és a Jézusban hívők csoportja egyre növekedett .
Miután Barnabás és Saul befejezték a feladatukat Jeruzsálemben , visszatértek a szíriai Antiókhia városába . Magukkal vitték Jánost , akit Márknak is neveztek .
A szíriai Antiókhia városában , a helyi gyülekezetben volt néhány próféta és tanító : Barnabás , Simeon akit Nigernek is neveztek , azután Lucius , aki Ciréne városából jött , azután Manaén , aki együtt nevelkedett Heródes királlyal , és Saul .
Amikor ezek a férfiak az Úrnak szolgáltak és böjtöltek , így szólt hozzájuk a Szent Szellem : „ Válasszátok külön nekem Barnabást és Sault ! Én választottam ki őket , hogy elvégezzenek egy különleges feladatot . ”
Ezért , miután újra böjtöltek és imádkoztak , Barnabásra és Saulra tették kezüket , és elküldték őket , hogy teljesítsék azt a feladatot .
Barnabás és Saul , miután ilyen módon kiküldte őket a Szent Szellem , elindultak . Először Szeleukia kikötőjébe mentek , ahol hajóra szálltak , és Ciprus szigetére utaztak .
Amikor Szalamisz városába értek , a zsidók zsinagógáiba mentek , és hirdették az Isten üzenetét . János is velük volt , mint segítőtárs .
Azután bejárták Ciprus szigetét egészen Páfosz városáig . Ott találkoztak egy zsidó származású varázslóval , akit Bar-Jezusnak , görögül Elimásznak hívtak . Ez hamis próféta volt ,
és igyekezett mindig a kormányzó , Szergiusz Paulusz közelében maradni . A kormányzó , aki nagyon okos ember volt , meghívta Barnabást és Sault , hogy neki is mondják el Isten üzenetét .
Ők el is mentek , de Elimász , a varázsló ellenkezett és vitatkozott velük , sőt a helytartót is igyekezett rábeszélni , hogy ne higgyen Jézusban .
Ekkor Sault , akit Pálnak is hívtak , betöltötte a Szent Szellem , egyenesen Elimászra nézett , és ezt mondta :
„ Te , a Gonosz fia , és minden jónak ellensége , aki mindenféle hazugsággal és csűrés-csavarással vagy tele ! Hát már sohasem hagyod abba , hogy az Úr igazságát hazugságnak mondjad ? !
Most figyelj ide ! Az Úr keze elér téged , megvakulsz , és egy ideig nem látod a napot . ” Abban a pillanatban sötétség borult Elimászra . Körbe-körbe járkált , hogy keressen valakit , aki kézen fogva vezeti .
A helytartó látta , mi történt , és hitt Jézus Krisztusban , és csodálkozott az Úrról szóló tanításon .
Ezután Pál és társai tovább hajóztak Páfoszból . Perga városában szálltak partra , amely Pamfilia vidékén van . Itt János Márk elvált tőlük , és visszatért Jeruzsálembe .
A többiek tovább mentek a pizidiai Antiókhia városába . Amikor eljött a szombat , Pál és Barnabás bementek a zsinagógába , és leültek .
A Törvény és a próféták írásainak felolvasása után a zsinagóga vezetői azt üzenték nekik : „ Testvérek , most szóljatok , ha akartok valamit mondani , ami javunkra válik ! ”
Ekkor Pál felállt , intett a kezével , és beszédet mondott : „ Hallgassatok meg engem , izráeli férfiak , és ti nem zsidók , akik félitek az Istent !
Izráel Istene kiválasztotta ősapáinkat . Ő tette naggyá népünket , amíg Egyiptom földjén éltek . Ő vezette ki onnan őket nagy hatalmával .
Ezután körülbelül negyven éven keresztül türelmesen bánt velük a pusztában .
Isten hét népet pusztított ki Kánaánból , és azt a földet Izráel fiainak adta örökségül .
Mindez körülbelül négyszázötven év alatt történt . Ezután vezetőket adott nekik egészen Sámuel próféta idejéig .
Ekkor a nép királyt kért Istentől , aki Sault adta nekik , aki negyven évig uralkodott . Saul Kis fia volt , és Benjamin törzséből származott .
Azután Isten Saul királytól elvette a királyságot , és Dávidot tette királlyá . Róla ezt mondta Isten : » Megtaláltam Dávidot , Jessze fiát , akit szeretek , ő majd mindent megtesz , amit mondok neki . «
Ennek a Dávidnak az utódai közül való a Megmentő , akit Isten Izráelnek küldött , ahogyan ezt megígérte . Ez a Megmentő nem más , mint Jézus !
Jézus megérkezése előtt János mondta egész Izráel népének , hogy változtassák meg gondolkozásukat és életüket , és merítkezzenek be .
Amikor János befejezte a feladatát , ezt mondta : » Mit gondoltok rólam , ki vagyok én ? Nem én vagyok a Krisztus ! Ő majd csak ezután fog jönni . De én még arra sem vagyok méltó , hogy a saruját levegyem a lábáról . «
Testvéreim , akik Ábrahámtól származtok , és ti nem zsidók , akik imádjátok Istent , a megmenekülésnek ez az üzenete nekünk szól .
Miután megtették mindazt , amit az Írások előre mondtak róla , Jézus holttestét levették a keresztről , és sírba helyezték .
De Isten feltámasztotta őt a halálból !
Ezután sok napon látták a feltámadt Jézust azok az emberek , akik Galileából vele együtt mentek fel Jeruzsálembe . Ezek most is bizonyítják az egész nép előtt , hogy ez igaz .
Isten valóban feltámasztotta Jézust ! Ő már soha többé nem fog meghalni ! Erről így szólt Isten : » Nektek fogom beteljesíteni azokat a szent és biztos ígéreteket , amelyeket Dávidnak tettem . «
Egy másik helyen meg azt mondja : » Nem engeded , hogy szented teste a sírban pusztuljon el . «
Dávid Isten akarata szerint szolgált , amíg élt . Azután meghalt , eltemették ősei mellé , és teste bizony el is pusztult a sírban .
De Jézus , akit Isten feltámasztott a halálból , nem pusztult el a sírban !
De jól vigyázzatok ! Nehogy veletek történjen meg , amit a próféták mondtak :
» Ti , akik lenézitek a többieket , figyeljetek ! Csodálkozzatok , és pusztuljatok el , mert olyan dolgot teszek napjaitokban , amit soha nem hinnétek el ! Bizony , nem hinnétek , akárki mondaná ! « ”
Amikor Pál és Barnabás kimentek a zsinagógából , a nem zsidók kérték őket , hogy a következő szombaton nekik is beszéljenek ezekről .
Mikor az emberek hazamentek a zsinagógából , sok zsidó és istenfélő prozelita követte Pált és Barnabást . Ők pedig beszéltek velük , és biztatták őket , hogy továbbra is Isten kegyelmében éljenek .
A következő szombaton a városból majdnem mindenki összegyűlt , hogy hallgassa Isten üzenetét .
Amikor a zsidók látták , hogy milyen sok nem zsidó jött el , nagyon féltékenyek és irigyek lettek . Káromkodtak , és ellenkeztek Pállal .
Ekkor Pál és Barnabás bátran ezt mondták nekik : „ Szükséges volt , hogy először nektek mondjuk el Isten üzenetét . De ha ti visszautasítjátok , és nem kell nektek az örök élet , akkor a nem zsidó népekhez fordulunk .
Mert ezt parancsolta nekünk az Úr : » Világossággá tettelek a nem zsidó népek számára , hogy a szabadulás útját mutasd minden népnek a Földön . « ”
Amikor ezt a nem zsidók hallották , nagyon megörültek , és dicsérték az Úr beszédét . Akiket Isten kiválasztott az örök életre , hittek az Úr üzenetében .
Isten üzenete így sokakhoz eljutott azon a vidéken .
A nem hívő zsidók azonban Pál és Barnabás ellen uszították az előkelő és vallásos asszonyokat , és a város vezetőit . Ezek Pál és Barnabás ellen támadtak , és kizavarták őket a városból .
Ekkor Pál és Barnabás még a port is lerázták a lábukról , és továbbmentek Ikóniumba .
Antiochiában azonban Jézus tanítványait betöltötte az öröm és a Szent Szellem .
Pál és Barnabás Ikóniumban is elment a zsidók zsinagógájába . Ott úgy beszéltek , hogy sok zsidó és görög is hinni kezdett Jézusban .
De azok a zsidók , akik nem hittek , a hívők ellen uszították a nem zsidókat .
Pál és Barnabás mégis sokáig ott maradt , és bátran beszélt az Úrról és kegyelméről . Az Úr pedig bebizonyította , hogy amit Pálék mondtak , az igaz : jeleket és csodákat tett az apostolok által .
A város lakói emiatt két csoportra váltak szét . Az egyik csoport a zsidók mellett volt , a másik az apostolok mellett .
Az a csoport , amelyik Pálék ellen volt , zsidókból és nem zsidókból , meg a vezetőikből állt . Ezek meg akarták verni az apostolokat , sőt kövekkel halálra akarták dobálni őket .
Amikor Pál és Barnabás ezt megtudták , elmenekültek a városból . Elmentek Likaónia városaiba , Lisztrába , Derbébe és azoknak a városoknak a környékére .
Ott is hirdették az örömhírt .
Élt Lisztrában egy ember , aki születésétől fogva béna volt . Soha életében nem tudott járni .
Ott ült a földön , és a többiekkel együtt hallgatta Pál beszédét . Egyszer Pál ránézett , és látta , hogy a béna hisz abban , hogy Isten meg tudja gyógyítani .
Ekkor Pál hangosan rákiáltott : „ Kelj fel , és állj a lábadra ! ” Ekkor az felugrott , és járni kezdett .
Amikor a sokaság látta , hogy Pál mit tett , likaóniai nyelven így kiabáltak : „ Az istenek emberi formában lejöttek hozzánk ! ”
Barnabásról azt mondták , hogy ő Zeusz , Pált pedig Hermésznek nevezték , mivel legtöbbször ő beszélt .
Zeusz temploma a város közelében volt . Zeusz papja virágokkal díszített bikákat vezetett a város kapujához . Az összegyűlt tömeggel együtt áldozatot akart bemutatni Pálnak és Barnabásnak .
Amikor az apostolok , Pál és Barnabás megértették ezt , megszaggatták ruhájukat , és a tömeg közé futva így kiáltottak :
„ Miért tesztek ilyet ? Nem vagyunk mi istenek , csak ugyanolyan emberek , mint ti ! Azért jöttünk , hogy hirdessük nektek az örömhírt , és hogy ezektől az értelmetlen dolgoktól az élő Istenhez forduljatok . Mert ő teremtette az eget , a földet , a tengert és mindent , ami bennük van .
Isten eddig minden népnek megengedte , hogy a maga útját járja .
Mégis bebizonyította , hogy él , mert jól bánt veletek . Ő adott nektek esőt az égből , jó termést és gyümölcsöket a maga idején . Ő adott nektek bőségesen enni , és ő tölti meg lelketeket jókedvvel és örömmel ! ”
De még ezzel is alig tudták az embereket lebeszélni arról , hogy áldozatot mutassanak be nekik .
Később azonban a pizidiai Antiókhiából és Ikóniumból átjött néhány zsidó . Addig uszították az embereket Pál ellen , amíg meggyőzték őket . A tömeg nagyon haragudott Pálra , és köveket dobáltak rá . Azt hitték , hogy meg is halt , ezért kivonszolták a városból .
De Jézus tanítványai összegyűltek Pál körül , aki felkelt , és visszament a városba . Másnap pedig Barnabással együtt továbbment Derbébe .
Derbében is hirdették az örömhírt , és ott is sokan Jézus tanítványai lettek . Azután visszatértek Lisztrába , majd Ikóniumba , onnan pedig a pizidiai Antiókhiába .
Mindenhol megerősítették az ott lakó tanítványokat , és bátorították őket , hogy maradjanak meg a hitben . „ Sok szenvedésen kell keresztülmennünk , amíg eljutunk Isten Királyságába ” - mondták nekik .
Pál és Barnabás minden egyes városban kiválasztották a helyi gyülekezet vezetőit , böjtöltek és imádkoztak értük . Az Úr kegyelmére bízták őket , akiben mindannyian hittek .
Pizidián át Pamfiliába , majd
Pergébe mentek . Itt is hirdették az örömhírt . Azután Attáliába érkeztek , ahol
hajóra szálltak . Ezután tértek vissza a szíriai Antiókhiába . Ebből a városból indultak útnak , amikor Isten kegyelmére bízták és kiküldték őket arra a feladatra , amelyet most befejeztek .
Amikor megérkeztek , összehívták az egész helyi gyülekezetet . Pál és Barnabás mindenről beszámoltak , amit Isten velük tett . Azt is elmondták , hogy Isten a nem zsidó népek előtt is kinyitotta a kaput , hogy higgyenek Jézusban .
Majd hosszú időt töltöttek a tanítványokkal .
Ezután néhány férfi érkezett Júdeából a szíriai Antiókhia városába , akik így tanították a testvéreket : „ Csak akkor menekülhettek meg , ha Mózes Törvénye szerint körülmetélkedtek . ”
De Pál és Barnabás nem értett egyet velük , így nagy vita támadt közöttük . Végül elhatározták , hogy Jeruzsálembe küldik Pált , Barnabást és még néhány testvért az apostolokhoz és a jeruzsálemi gyülekezet vezetőihez , hogy beszéljék meg velük ezt a kérdést .
Az antiókhiai gyülekezet tehát útnak indította ezeket a testvéreket , akik áthaladtak Fönícián és Samárián . Útközben az ottani testvéreknek is beszéltek arról , hogy a nem zsidók is az igaz Istenhez fordultak . Ennek az összes testvér nagyon megörült .
Amikor megérkeztek Jeruzsálembe , az egész helyi gyülekezet , annak vezetői , és az apostolok szívesen fogadták őket . Pál , Barnabás és a többiek elmondták , amit Isten velük tett .
Néhány jeruzsálemi hívő , akik a farizeusok csoportjához tartoztak , ekkor felállt , és azt mondta : „ A nem zsidókat is körül kell metélni , és meg kell nekik parancsolni , hogy tartsák meg Mózes Törvényét ! ”
Ezért az apostolok és a jeruzsálemi gyülekezet vezetői összegyűltek , hogy megbeszéljék ezt a kérdést .
Hosszú vita után Péter felállt , és azt mondta : „ Testvéreim , tudjátok , hogyan kezdődött ez a dolog . Isten engem választott ki közületek , hogy a nem zsidók tőlem hallják az örömhírt . Meg is hallották , és hittek is .
Isten tudja , mi van az emberek szívében , és elfogadta ezeket a nem zsidókat . Ezt azzal bizonyította , hogy nekik is ugyanúgy adta a Szent Szellemet , mint nekünk .
Semmi különbséget nem tett közöttük és közöttünk . Mivel a nem zsidók is hittek benne , ezért Isten megtisztította az ő szívüket is .
Akkor miért teszitek próbára Isten türelmét ? Miért akartok ilyen nehéz terhet tenni Jézus nem zsidó tanítványainak vállára ? Hiszen ezt a terhet sem az őseink , sem mi nem bírtuk el !
Hisszük , hogy mi , akik zsidók vagyunk , az Úr Jézus kegyelme alapján menekülhetünk meg . De hisszük , hogy ugyanígy megmenekülhetnek a nem zsidók is . ”
Ekkor az egész csoport lecsendesedett . Majd meghallgatták Pált és Barnabást , akik elmondták mindazokat a jeleket és csodákat , amiket Isten tett rajtuk keresztül a nem zsidók között .
Amikor befejezték , Jakab szólalt meg : „ Figyeljetek rám , testvéreim !
Simon Péter elmondta , hogyan mutatta meg Isten , hogy szereti a nem zsidókat is . Most először történt meg , hogy Isten a nem zsidók közül is magához fogadott embereket , hogy saját népévé legyenek .
A próféták üzenete is erről szól :
» Azután majd visszatérek , és újjáépítem Dávid összedőlt sátorát . Újra fölépítem romjaiból , és helyreállítom ,
hogy az Izráelen kívüli népek is keressék az Urat , minden nem zsidó is , aki az én nevemet viseli . Így szól az Úr , aki meg is teszi mindazt ,
amit öröktől fogva elhatározott és megmondott . «
Ezért én azt tanácsolom , hogy ne zavarjuk meg azokat a nem zsidó testvéreket , akik Istenhez jönnek .
Inkább írjunk nekik levelet , és mondjuk meg , hogy
Ne tegyenek semmi ilyet , mert minden városban vannak zsidók , akik Mózes Törvényét tanítják , és minden szombaton felolvassák a Törvényt a zsinagógákban . ”
Ekkor az apostolok és a jeruzsálemi gyülekezet vezetői az egész gyülekezettel együtt elhatározták , hogy néhány testvért Pállal és Barnabással elküldenek a szíriai Antiókhiába . Kiválasztották maguk közül Júdást , akit Barsabbásnak is neveztek és Szilászt , akik vezetők voltak a testvérek között .
Írtak egy levelet is , amelyet a küldöttek magukkal vittek . Ez állt a levélben : „ Mi , az apostolok , és a jeruzsálemi gyülekezet vezetői , a ti testvéreitek , üdvözletünket küldjük nem zsidó származású testvéreinknek , akik a szíriai Antiókhia városában , Szíria és Cilicia tartományában élnek .
Ezzel útnak indították Barnabást , Pált , Júdást és Szilászt . Ők pedig elmentek a szíriai Antiókhiába , összehívták a gyülekezetet , és átadták a levelet .
Amikor az antiókhiai testvérek ezt elolvasták , nagyon megörültek , és a levél megerősítette őket .
Júdás és Szilász , akik mindketten próféták voltak , sokáig beszélgettek a testvérekkel , bátorították és erősítették őket .
Egy ideig még velük maradtak , majd miután az aniókhiai testvérek békességgel elbocsátották őket , visszatértek Jeruzsálembe azokhoz , akik elküldték őket .
Pál és Barnabás egy ideig még a szíriai Antiókhiában maradtak . Sok más testvérrel együtt tanították az Úr beszédét , és hirdették az örömhírt .
Néhány nap múlva Pál azt mondta Barnabásnak : „ Sok városban hirdettük az Úr üzenetét . Most menjünk vissza ezekbe a városokba , és látogassuk meg a testvéreket ! Nézzük meg , hogy vannak ! ”
Barnabás azt akarta , hogy vigyék magukkal Jánost is , akit Márknak is hívtak .
Az első útjukon azonban János Márk Pamfiliában visszafordult , és nem folytatta velük együtt a munkát . Emiatt Pál nem akarta őt magával vinni .
Pál és Barnabás ezen sokat vitatkoztak , de nem tudtak megegyezni , ezért elváltak egymástól . Barnabás maga mellé vette Márkot , és Ciprus szigetére hajózott .
Pál pedig Szilászt választotta útitársnak . Akkor a testvérek az Úr kegyelmére bízták Pált , ő pedig Szilásszal együtt elindult .
Végigjárta Szíriát és Ciliciát , és erősítette a helyi gyülekezeteket .
Pál eljutott Derbébe és Lisztrába is . Élt ott egy Timóteus nevű tanítvány , akinek az anyja hívő zsidó , az apja pedig görög volt .
Timóteusról jó véleménye volt a lisztrai és az ikóniumi testvéreknek .
Pál azt akarta , hogy Timóteus is vele utazzon . De azon a környéken a zsidók mind tudták , hogy Timóteus apja görög volt . Ezért Pál körülmetélte Timóteust a zsidók kedvéért .
Ezután együtt végigjárták a városokat . Mindenhol elmondták a hívőknek azt a határozatot , amelyet az apostolok és a jeruzsálemi gyülekezet vezetői hoztak , és a lelkükre kötötték , hogy engedelmeskedjenek annak .
Így a helyi gyülekezetek erősödtek a hitben , és napról-napra egyre többen csatlakoztak hozzájuk .
Pál és akik vele együtt mentek , Ázsiában is szerették volna hirdetni az Isten üzenetét , de a Szent Szellem nem engedte nekik , hogy arrafelé menjenek . Ezért keresztülutaztak Frígia és Galácia vidékén .
Amikor Mízia határához értek , Bitíniába akartak menni , de Jézus Szelleme oda sem engedte őket .
Ezért Mízia mellett elhaladva Tróászba mentek .
Azon az éjszakán Pál látomást látott : egy macedón férfi állt előtte , és így kérte : „ Gyere át a tengeren Macedóniába , és segíts nekünk ! ”
Pál látomása után azonnal elhatároztuk , hogy Macedóniába megyünk . A látomásból megértettük , hogy Isten oda hívott bennünket , hogy ott is hirdessük az örömhírt .
Tróászban hajóra szálltunk , és egyenesen Szamotráké szigetére mentünk . Innen másnap továbbhajóztunk Neápoliszba , majd
a macedóniai Filippi városába érkeztünk , ahol rómaiak laktak . Ez volt a legjelentősebb város Macedóniának ebben a részében . Itt több napot töltöttünk .
Szombaton kimentünk a városkapun túl , a folyóhoz . Azt gondoltuk , hogy ott van az a hely , ahol az emberek imádkozni szoktak . Néhány asszony összegyűlt a folyóparton . Leültünk , és beszélgettünk velük .
Néhányan hallgattak ránk . Az egyik ezek közül egy Lídia nevű kereskedő asszony volt , Thiatíra városából , aki bíbor színű ruhákat árult . Lídia az igaz Istent imádta , az Úr megnyitotta a szívét , és elfogadta , amit Pál mondott .
Ezután egész családjával együtt bemerítkezett , majd meghívott bennünket a házába . Ezt mondta : „ Ha elfogadtok engem az Úr igazi követőjének , akkor gyertek hozzám , és legyetek vendégeim ! ” Így rábeszélt bennünket , hogy vele menjünk .
Történt egyszer , hogy amikor az imádkozás helyére mentünk , szembe jött velünk egy rabszolgalány , akiben a jövendőmondás szelleme lakott . Ez a leány sok pénzt szerzett a gazdáinak azzal , hogy előre megmondta az embereknek , mi fog történni velük .
Állandóan követte Pált és csoportját , és közben így kiáltozott : „ Ezek a férfiak a Magasságos Isten szolgái ! Megmondják nektek , hogyan menekülhettek meg ! ”
Ez így ment több napon keresztül . Végül Pál megharagudott , hátrafordult , és azt mondta a leányban lakó gonosz szellemnek : „ Jézus Krisztus nevében megparancsolom neked , hogy menj ki ebből a leányból ! ” Ekkor a jövendőmondó szellem azonnal kiment belőle .
A rabszolgalány gazdái megértették , hogy többé nem tudnak pénzt keresni a leány segítségével . Ezért megfogták Pált és Szilászt , és a piactérre hurcolták őket a város vezetői elé .
Amikor oda értek , ezt mondták : „ Ezek a férfiak zsidók , és megzavarják városunkat .
Olyan szokásokat tanítanak , amelyeket nekünk nem szabad elfogadnunk , vagy követnünk , mert római polgárok vagyunk . ”
Velük együtt az összegyűlt sokaság is vádolta Pált és Szilászt . A város vezetői pedig letépték róluk a ruhát , és megparancsolták , hogy botokkal verjék meg őket .
Így Pált és Szilászt sok botütéssel megverték , majd börtönbe zárták . Megparancsolták a börtönőrnek , hogy szigorúan őrizze őket .
Ezért a börtönőr bevitte őket a börtön belsejébe , és még a lábukat is megkötözte .
A börtönben az éjszaka közepén Pál és Szilász imádkoztak , és dicséreteket énekeltek Istennek , a többi fogoly pedig hallgatta őket .
Hirtelen erős földrengés támadt , még a börtön alapja is beleremegett . A börtön minden ajtaja azonnal kinyílt , és a foglyokról leestek a láncok .
A börtönőr felébredt , és látta , hogy a börtönajtók nyitva vannak . Ekkor a kardjával meg akarta ölni magát , mert azt hitte , hogy a foglyok megszöktek .
De Pál hangosan odakiáltott neki : „ Ne öld meg magad , mert mindannyian itt vagyunk ! ”
Az őr ekkor szólt , hogy hozzanak valami világító eszközt , majd berohant a börtönbe . Remegett a félelemtől , és Pál meg Szilász lába elé borult .
Azután kivezette őket , és azt kérdezte : „ Uraim , mit tegyek , hogy megmeneküljek ? ”
Pálék így válaszoltak : „ Higgy az Úr Jézusban , és megmenekülsz , te is , meg a családod is . ”
Elmondták az Úr üzenetét a börtönőrnek és mindazoknak , akik a házában voltak .
Ő pedig még akkor éjjel kimosta Pál és Szilász sebeit , és egész családjával együtt bemerítkezett .
Ezután behívta őket a házába , enni adott nekik , és egész családjával együtt nagyon örült annak , hogy most már ők is hittek Istenben .
Reggel a város vezetői katonákat küldtek a börtönőrhöz , ezzel az üzenettel : „ Engedd szabadon azokat a férfiakat ! ”
A börtönőr pedig megmondta ezt Pálnak : „ A város vezetői azt üzenték , hogy engedjelek szabadon benneteket . Ezért most szabadok vagytok . Menjetek békével ! ”
De Pál ezt mondta a katonáknak : „ Vezetőitek nem bizonyították be , hogy valami bűnt követtünk volna el . Ennek ellenére nyilvánosan megvertek , és börtönbe zártak bennünket . Mi római állampolgárok vagyunk , és jogaink vannak . Most meg titokban akarnak bennünket elküldeni ? ! Azt már nem ! Jöjjenek csak ide , és ők maguk vezessenek ki minket ! ”
A katonák visszamentek a város vezetőihez , és elmondták , amit Pál üzent . Amikor a vezetők megtudták , hogy Pál és Szilász római állampolgárok , megijedtek .
Odamentek hozzájuk , és bocsánatot kértek tőlük . Azután kivezették őket a börtönből , és kérték , hogy menjenek el a városból .
Pál és Szilász a börtönből Lídia házához ment . Ott találkoztak a testvérekkel , bátorították őket , majd továbbmentek Filippiből .
Pál és Szilász átmentek Amfipolisz városán és Apollónián , majd Thesszalonikába érkeztek . Ebben a városban zsidók is éltek , és zsinagógájuk is volt .
Pál , szokása szerint , itt is elment a zsinagógába . Három héten keresztül minden szombaton beszélgetett a zsidókkal az Írásokról .
Magyarázta nekik az Írásokat : bebizonyította , hogy a Krisztusnak szenvednie kellett , és fel kellett támadnia a halálból . Azt mondta nekik : „ Az a Jézus a Krisztus , akiről én beszélek nektek . ”
Néhány zsidó elfogadta ezt , és csatlakozott Pálhoz és Szilászhoz . A zsinagógában voltak olyan görögök is , akik az igaz Istent imádták , meg gazdag és előkelő asszonyok is . Ezek közül is sokan csatlakoztak Pálékhoz .
De azok a zsidók , akik nem hittek , irigykedni kezdtek . Ezért maguk mellé vettek néhány gonosz embert a piactérről , azután összegyűjtöttek egy csoportot , és nagy zavart keltettek a városban . Ez a tömeg Jázon házához vonult . Pált és Szilászt keresték , mert ki akarták őket hozni onnan , hogy a városi gyűlés elé állítsák őket .
Amikor Pálékat nem találták , Jázont fogták meg , és néhány testvérrel együtt erőszakkal a város vezetői elé vitték . Közben ezt kiabálták : „ Ezek az egész világon zavart keltettek , és most ide is eljöttek .
Jázon vendégül látta őket . Ők nem engedelmeskednek a császár törvényének , mert azt mondják , hogy van egy másik király : Jézus . ”
A város vezetői és a többiek emiatt nagyon dühösek lettek .
Jázon és a testvérek azonban kifizették a pénzbüntetést , így elengedték őket .
Ezután a testvérek még azon az éjszakán útnak indították Pált és Szilászt , akik Bérea városába mentek . Amikor oda megérkeztek , elmentek a zsinagógába .
A béreai zsidók becsületesebbek voltak , mint a thesszalonikaiak . Nyitott szívvel fogadták az üzenetet . Minden nap olvasták az Írásokat , és gondolkodtak rajta . Akarták tudni , hogy igaz-e , amit Pál mondott .
Ennek az lett az eredménye , hogy közülük sokan hittek Jézusban . Sőt még a gazdag és előkelő görög asszonyok és férfiak közül is sokan hívők lettek .
Amikor azonban a thesszalonikai zsidók megtudták , hogy Pál Béreában is hirdeti Isten üzenetét , oda is utána mentek , és Pál ellen uszították az embereket .
Ekkor a testvérek azonnal továbbküldték Pált a tengerhez . De Szilász és Timóteus Béreában maradt .
Azok a testvérek , akik elkísérték Pált , egészen Athén városáig mentek vele , majd visszatértek Béreába . Pál azt üzente velük , hogy Szilász és Timóteus sürgősen menjenek utána Athénbe .
Pál tehát Athénben várta Szilászt és Timóteust . Nagyon felbosszankodott azon , hogy a város tele van bálvány-szobrokkal .
Itt is elment a zsinagógába , és vitatkozott a zsidókkal és az istenfélő görögökkel . Beszélgetett másokkal is a piactéren .
Néhány filozófus az epikureus és sztoikus csoportból vitába keveredett Pállal . Néhányan ezek közül azt mondták : „ Ez össze-vissza beszél ! Mit akar mondani ? ” Pál ugyanis beszélt nekik Jézusról és a feltámadásról . Ekkor azt mondták egymásnak : „ Úgy látszik , valami idegen istenekről beszél ” .
Azután magukkal vitték Pált az Areopágoszra . Azt mondták neki : „ Magyarázd el nekünk ezt az új dolgot , amiről beszélsz , mert nem értjük !
Furcsa amit mondasz , de szeretnénk megérteni . ”
Az athéniek és az ott lakó külföldiek mind azzal töltötték az idejüket , hogy új elméletekről vitatkoztak .
Pál tehát felállt az Areopágosz előtt , és beszédet tartott : „ Athéni férfiak , úgy látom , ti valóban nagyon vallásosak vagytok .
Amikor a városotokban jártam , láttam azokat a dolgokat , amiket ti tiszteltek . Találtam egy olyan oltárt is , amelyre ez volt írva : » az ismeretlen istennek « . Éppen ő az , akiről én beszélek : az az Isten , akit ti nem ismertek , mégis tiszteltek .
Ő az Isten , aki teremtette az egész világot és mindent , ami benne van . Ő a Menny és a Föld Ura , aki nem kézzel készített templomokban lakik !
Istennek nincs szüksége rá , hogy az emberek szolgálják őt . Éppen ellenkezőleg ! Ő ad mindenkinek életet , leheletet , és mindent .
Ő teremtette az első embert , és annak az utódaiból az összes nemzetet . Isten akarta , hogy az emberek az egész Földön mindenhol elterjedjenek . Ő jelölte ki a népek lakóhelyének határait . Ő határozta meg azt is , hogy meddig lakjanak ott .
Mindezt azért tette , hogy az emberek keressék Istent , kinyújtsák a kezüket utána , kitapogassák őt a sötétben , és talán meg is találják . Pedig Isten nincs messze egyikünktől sem !
» Mert benne élünk , mozgunk , és vagyunk . « Költőitek közül az egyik ezt mondta : » Mert az ő gyermekei vagyunk . «
Mivel valóban Isten gyermekei vagyunk , hogyan is gondolhatnánk , hogy Isten hasonló az aranyhoz , ezüsthöz , vagy kőhöz , amit az emberi művészet , vagy képzelet formált ki ? !
Eddig az emberek nem értették meg , hogy Isten nem ilyen . Isten mostanáig türelmes volt , most azonban mindenkinek mindenhol azt parancsolja , hogy változtassa meg a gondolkodását és az életét .
Mert Isten már kijelölte azt a napot , amelyen ítéletet tart az összes ember felett az egész világon . Az ő ítélete igazságos lesz . Ezt az ítéletet egy férfi által fogja tartani , akit erre a célra már kiválasztott . Azzal bizonyította ezt mindenki számára , hogy ezt a férfit feltámasztotta a halálból ! ”
Amikor az emberek a feltámadásról hallottak , voltak , akik kicsúfolták Pált , mások viszont azt mondták : „ Szeretnénk , ha beszélnél még erről . ”
Pál ezután elment közülük .
Dioniziosz , az Areopágosz tagja , egy Damarisz nevű asszony és még néhányan azonban hittek Jézusban , és együtt mentek Pállal .
Ezután Pál továbbment Athénból Korinthusba .
Találkozott ott egy Akvila nevű zsidó férfival , aki Pontuszból származott , és feleségével , Priszcillával együtt nem sokkal azelőtt érkezett Korinthusba . Itáliából jöttek , mert Claudius császár megparancsolta a zsidóknak , hogy költözzenek el Rómából . Pál meglátogatta Akvilát és Priszcillát , és attól kezdve náluk is lakott .
Mivel Pálnak is sátorkészítő volt a mestersége , ezután együtt is dolgoztak .
Pál minden szombaton vitatkozott a zsinagógában a zsidókkal és a görögökkel . Azt akarta , hogy ők is higgyenek Jézusban .
Ezután Szilász és Timóteus megérkezett Macedóniából . Ettől kezdve Pál minden idejét arra fordította , hogy a zsidóknak bebizonyítsa : Jézus a Krisztus .
A zsidók azonban nem hittek neki . Ellenkeztek Pállal , átkozták és káromkodtak . Ekkor Pál lerázta ruhájáról a port , és azt mondta nekik : „ Ha nem fogtok megmenekülni , arról csak ti tehettek ! Az én lelkiismeretem tiszta , mert mindent megtettem , hogy megmentselek titeket . Mostantól kezdve a nem zsidókhoz megyek . ”
Ott is hagyta őket , és Titiusz Jusztusz házába költözött , aki az igaz Istent imádta , és a zsinagóga mellett lakott .
Kriszpusz , a zsinagóga vezetője egész családjával együtt mégis hitt az Úrban . Korinthusban még sokan mások is hallották Pál beszédét , és hittek Jézusban . Ezek mind bemerítkeztek .
Egyik éjjel Pál álmot látott . Az Úr így szólt hozzá ebben az álomban : „ Ne félj ! Bátran beszélj továbbra is , ne hallgass el ,
mert én veled vagyok ! Senki sem fog megtámadni , vagy bántani téged . Népem közül sokan laknak ebben a városban . ”
Ezért Pál még másfél évig ott maradt , és tanította nekik Isten beszédét és üzenetét .
Amikor Gallió volt Akhája kormányzója , a zsidók összefogtak , rátámadtak Pálra , és erőszakkal a bíróságra vitték , Gallió elé .
Ezzel vádolták Pált : „ Ez a férfi azt tanítja , hogy olyan módon imádjuk Istent , amely ellenkezik a mi Törvényünkkel . ”
Pál éppen mondani akart valamit , de szóhoz sem jutott , mert Gallió ezt válaszolta a zsidóknak : „ Ha bűncselekményről , vagy valami gonosz dologról lenne szó , akkor meghallgatnálak benneteket , zsidók .
Mivel azonban csak szavakról , nevekről , és a saját törvényetek kérdéseiről vitatkoztok , ezt intézzétek el magatok között ! Én nem leszek bíró ilyen dolgokban . ”
Ezzel elküldte őket a bíróságról .
Ekkor a zsidók megfogták Szószthenészt , aki akkor a zsinagóga vezetője volt , és a bíróság előtt megverték . De Gallió nem törődött velük .
Pál ezután még sokáig Korinthusban maradt . Azután elbúcsúzott a testvérektől , és Priszcillával és Akvilával együtt Szíriába hajózott . Amikor Kenkreába értek , Pál levágatta a haját , mert ezt ígérte Istennek .
Azután megérkeztek Efezus városába . Priszcilla és Akvila nem utaztak tovább , hanem ott maradtak . Pál Efezusban is bement a zsinagógába , ahol beszélgetett és vitatkozott a zsidókkal .
Azok kérték , hogy maradjon még náluk , de ő tovább akart utazni .
Amikor elbúcsúzott a zsidóktól , azt mondta : „ Ha Isten is akarja , még visszajövök hozzátok . ” Azután hajóra szállt , és elhagyta Efezust .
Cézárea városában partra szállt , majd innen felment Jeruzsálembe . Köszöntötte a helyi gyülekezetet , majd továbbment a szíriai Antiókhiába .
Egy idő után innen is továbbment , Galácia és Frígia vidékét járta be . Minden városban biztatta és erősítette Jézus tanítványait .
Közben egy Apollós nevű művelt és tanult zsidó férfi érkezett Efezusba . Alexandria városából származott , és nagyon jól ismerte az Írásokat .
Az Úr Útjáról már korábban tanították Apollóst , aki mindenhol lelkesen beszélt , és helyesen tanított Jézusról , pedig csak azt a bemerítést ismerte , amiről János tanított .
Apollós kezdett az efezusi zsinagógába járni , és ott nagyon bátran beszélt . Amikor Priszcilla és Akvila hallották Apollóst , elhívták a házukba . Beszélgettek vele , és részletesebben elmagyarázták neki Isten útját .
Ezután Apollós el akart menni Akhájába . Az efezusi testvérek biztatták , és levelet írtak az Akhájában lakó tanítványoknak , hogy fogadják őt szívesen . Amikor azután Apollós odaérkezett , sokat segített az ottani tanítványoknak , akik Isten kegyelme által hívőkké lettek .
Apollós ugyanis a nyilvánosság előtt sokszor és hevesen vitatkozott a zsidókkal , és világosan be tudta bizonyítani , hogy nincs igazuk . Az Írások alapján bebizonyította , hogy Jézus a Krisztus .
Amíg Apollós Korinthusban volt , Pál más városokat látogatott meg , majd Efezusba érkezett . Itt találkozott Jézus néhány tanítványával .
Megkérdezte tőlük : „ Megkaptátok-e a Szent Szellemet , amikor hívők lettetek ? ” De ők így válaszoltak : „ Nem is hallottunk a Szent Szellemről ! ”
Ekkor Pál megkérdezte : „ Hát akkor hogyan merítettek be titeket ? ” Mire ők azt mondták : „ Úgy , ahogyan János tanította a bemerítkezést . ”
„ János azért merítette be az embereket , hogy ezzel fejezzék ki , hogy meg akarják változtatni gondolkodásukat és egész életüket . De azt is mondta nekik , hogy higgyenek abban , aki majd utána fog jönni , vagyis Jézusban ” - mondta nekik Pál .
Amikor a tanítványok ezt meghallották , bemerítkeztek az Úr Jézus nevébe .
Amikor Pál rájuk tette a kezét , a Szent Szellem leszállt a tanítványokra , akik kezdtek nyelveken szólni és prófétálni .
Ez a tanítvány-csoport tizenkét férfiból állt .
Pál ezután elment a zsinagógába . Ott bátran beszélt a zsidóknak Isten királyi uralmáról . Sokat vitatkozott velük három hónapon keresztül , és próbálta meggyőzni őket .
Isten különleges csodákat tett Pálon keresztül .
Az emberek elvitték a betegekhez a zsebkendőket és ruhákat , amelyeket Pál viselt , a betegek pedig meggyógyultak , és a gonosz szellemek kimentek belőlük .
Arra járt néhány zsidó , akik azzal foglalkoztak , hogy a gonosz szellemeket kiűzzék az emberekből . Megpróbálták az Úr Jézus nevét erre a célra használni . Azt mondták a gonosz szellemeknek : „ Annak a Jézusnak a nevében parancsolunk nektek , akiről Pál beszél ! ”
Ezt tette a zsidó főpap , Szkéva hét fia is .
De egyszer a gonosz szellem így beszélt vissza ezeknek a zsidóknak : „ Jézust ismerem , Pálról is hallottam , de kik vagytok ti ? ! ”
Akkor az az ember , akiben a gonosz szellem volt , rájuk ugrott , megverte őket , és még a ruhát is letépte róluk . Erősebb volt , mint ők együttesen , annyira , hogy azok meztelenül és sebesülten rohantak ki a házból .
Ezt mindenki megtudta , aki csak Efezusban lakott , zsidók és görögök egyaránt . Félelem fogta el őket , és még jobban tisztelték az Úr Jézus nevét .
A hívők közül sokan bevallották gonosz tetteiket a többiek előtt .
Voltak olyan hívők , akik korábban varázsoltak . Ezek közül sokan összegyűjtötték a varázsláshoz használt könyveiket , és a többiek szeme láttára elégették őket . Az így elégetett könyvek összesen körülbelül ötvenezer ezüstpénzt értek .
Ezért azután Isten üzenete egyre erősebben terjedt , és egyre többen hittek Jézusban .
Ezek után Pál elhatározta , hogy felmegy Jeruzsálembe . Az volt a terve , hogy keresztülutazik Macedónián és Akháján . Ezt gondolta : „ Jeruzsálem után Rómába is el kell mennem . ”
Ezért két segítőtársát , Timóteust és Erásztoszt előreküldte Macedóniába , ő maga pedig egy ideig még Ázsiában maradt .
Ekkor történt , hogy nagy zűrzavar támadt Efezusban az Úr Útja miatt .
Volt a városban egy Demeter nevű ötvösmester . Azzal foglalkozott , hogy Artemisz istennő templomának kicsinyített másolatát készítette ezüstből . A műhelyében dolgozó munkások ezért jó fizetést kaptak .
Demeter összegyűjtötte ezeket a munkásokat és a többi hasonló iparost . Azt mondta nekik : „ Tudjátok , milyen sok pénzt keresünk ezzel a mesterséggel .
Ugyanakkor ti magatok is látjátok , mit művel ez a Pál , és halljátok , mit mond ! És mennyi embert meggyőzött már , de nem csak Efezusban , hanem szinte egész Ázsiában . Azt mondja , hogy a kézzel készített istenek valójában nem is istenek .
Ez nagyon veszélyes ! Rossz híre lesz a munkánknak . Sőt , a mi nagy istennőnket , Artemiszt és a templomát is semmibe veszik . Pedig Artemiszt egész Ázsia , sőt az egész világ istennőként tiszteli ! ”
Ekkor az összegyűltek nagyon dühösek lettek , és így kiáltoztak : „ Nagy az Efezusi Artemisz ! ”
Az egész városban zűrzavar támadt . Elfogták Gájuszt és Arisztarkhoszt , akik Macedóniából jöttek , és Pál útitársai voltak . Erőszakkal elvitték őket a stadionba , ahol nagyon sokan összegyűltek .
Pál is oda akart menni , hogy szóljon a tömeghez , de a tanítványok nem engedték .
Pálnak volt néhány barátja a város vezetői között . Ezek is azt üzenték neki , hogy ne menjen a stadionba .
Közben a stadionban összegyűlt tömeg már mindenfélét kiabált . Az egész gyűlés összezavarodott , sőt a legtöbben azt sem tudták , miért jöttek ide .
A zsidók kiválasztották Sándort , és előre állították , hogy beszéljen . Sándor intett a kezével , és beszédet akart mondani .
De mikor az emberek megtudták , hogy zsidó , még jobban kiabáltak . Mindenki kórusban ordította : „ Nagy az efezusi Artemisz ! Nagy az efezusi Artemisz ! … ” Ez körülbelül két óra hosszat tartott .
Végre a város egyik vezetője lecsendesítette a kiabáló sokaságot . Ezt mondta : „ Efezusiak ! Van-e valaki széles e világon , aki ne tudná , hogy Efezus városa őrzi a nagy Artemisz istennő templomát , és az égből hullott szent követ ? !
Mivel mindez nyilvánvaló , csillapodjatok le , és ne okozzatok semmi bajt !
Mert idehoztátok ezeket az embereket , holott nem loptak semmit a templomból , és nem mondtak rosszat istennőnkre .
Ha Demeternek és a többi mesterembernek panaszuk van valaki ellen , akkor menjenek a bíróságra . Ott mondják el , mivel vádolják egymást .
Ha bármi más dolgot akartok elintézni , akkor azt meg a szokásos népgyűlésen kell megbeszélni .
Attól félek , hogy azért , ami ma történt , még lázadással is vádolhatnak bennünket . Hiszen nem tudjuk megmondani , miért okoztunk ekkora zűrzavart . ”
Ezzel hazaküldte a tömeget .
Miután megszűnt a zűrzavar , Pál magához hívta a tanítványokat . Bátorította őket , majd elbúcsúzott tőlük , és elindult Macedóniába .
Macedóniában járva mindenhol hosszasan beszélt a tanítványokkal , és bátorította őket . Azután Görögországba ment ,
és ott maradt három hónapig . Innen Szíriába akart hajózni , de megtudta , hogy a zsidók valami rosszat terveznek ellene . Ezért úgy döntött , hogy Macedónián keresztül tér vissza .
Pált elkísérte a Bérea városából való Szópatér , Pirrosz fia , azután a Thesszalonika városából való Arisztarkhosz és Szekundusz , meg Gájusz , aki Derbéből jött , azután Timóteus , és az ázsiai tartományból származó Tükhikosz és Trofimosz .
Ez a csoport előre ment , és Tróászban vártak meg bennünket .
Mi a kovásztalan kenyerek ünnepe után szálltunk hajóra Filippiben . Öt nappal később találkoztunk a csoporttal Tróászban , ahol hét napot töltöttünk .
Amikor a hét első napján összegyűltünk , hogy megtörjük a kenyeret , Pál egészen éjfélig beszélt , mert másnap tovább akart utazni .
Az emeleti szobában , ahol összegyűltünk , elég sok világító-eszköz volt .
Egy Eutikhosz nevű fiatalember az ablakban ült , és nagyon elálmosodott , ahogy Pál egyre tovább beszélt . Olyan mélyen elaludt , hogy kiesett az ablakból . Három emelet magasról esett le , és amikor felemelték a földről , már halott volt .
Akkor Pál lement hozzá , ráborult a fiú testére , átölelte , és azt mondta : „ Ne aggódjatok , mert él ! ”
Ezután Pál újra felment az emeleti szobába , megtörte a kenyeret , és evett . Még sokáig beszélgetett a tanítványokkal , egészen hajnalig , majd elment .
Eutikhoszt pedig hazavitték . Valóban élt , és ennek mindenki nagyon örült .
Ezután hajóra szálltunk , és elindultunk Asszoszba . Ott akartuk felvenni Pált a hajóra , mert ő odáig gyalog akart menni .
Amikor Asszoszban találkoztunk , ő is felszállt , és együtt hajóztunk tovább Mitilénébe .
Innen másnap útnak indultunk , és eljutottunk egy helyre , amely szemben volt Khiosszal . Következő nap átmentünk Számoszba , másnap pedig a hajónk Milétoszba érkezett .
Pál ugyanis elhatározta , hogy Efezusban nem állunk meg . Nem akart Ázsiában időt tölteni , mert sietett Jeruzsálembe , hogy Pünkösdre odaérjen , ha csak lehet .
Milétoszból Pál üzenetet küldött Efezusba , és magához hívta az ottani gyülekezet vezetőit .
Amikor azok megérkeztek , ezt mondta nekik : „ Ti tudjátok , hogyan éltem közöttetek az első naptól kezdve , amikor Ázsiába jöttem .
Mindig alázatosan szolgáltam az Urat . Őt szolgáltam sokszor sírva , a bajok között is , amelyeket el kellett elviselnem a zsidók ellenem való támadásai miatt .
Tudjátok , hogy bizonytalankodás nélkül elmondtam nektek mindazt , ami a javatokat szolgálta . Tanítottalak titeket nyilvánosan és házról házra járva is .
Zsidókat és görögöket egyaránt figyelmeztettem , hogy változtassák meg a gondolkodásukat és életüket . Figyelmeztettem őket , hogy forduljanak Istenhez , és higgyenek Urunkban , Jézusban .
Most azonban engedelmeskednem kell a Szent Szellemnek , hogy Jeruzsálembe menjek . Nem tudom , mi fog történni ott velem .
Csak azt tudom , hogy a Szent Szellem minden városban figyelmeztet arra , hogy börtönbe fognak zárni , és bajba kerülök .
De nem számít még az életem sem . Csak az érdekel , hogy célhoz érjek , és elvégezzem a feladatot , amit az Úr Jézus bízott rám : hogy hirdessem az örömhírt Isten kegyelméről .
Most hallgassatok rám ! Tudom , hogy többé nem látjuk egymást . Amíg veletek voltam , tanítottalak benneteket Isten királyi uralmáról .
Ezért ma ünnepélyesen kijelentem , hogy nem az én hibám , ha közületek valaki nem fog megmenekülni .
Mert bizonytalankodás nélkül mindent elmondtam , amit Isten akart nektek üzenni .
Viseljetek gondot és vigyázzatok magatokra és azokra , akik rátok vannak bízva ! Mert ők olyanok , mint a juhnyáj , amelyben a Szent Szellem pásztorrá tett titeket ! Legyetek olyanok , mint a pásztorok : őrizzétek és gondozzátok Isten eklézsiáját , amelyért ő a saját vérével fizetett .
Tudom azt is , hogy miután én elmegyek , gonosz emberek jönnek közétek . Olyanok lesznek , mint az éhes farkasok , amikor megtámadják és pusztítják a nyájat .
Sőt , még közöttetek is lesznek olyanok , akik téves és eltorzított dolgokat tanítanak . Ezzel Jézus tanítványai közül egyeseket eltérítenek az igazságtól , és maguk köré gyűjtik őket .
Ezért vigyázzatok ! Ne felejtsétek el , hogy három éven keresztül éjjel-nappal könnyek között tanácsaimmal segítettem , biztattam és figyelmeztettem mindegyikőtöket .
Most pedig Istenre bízlak benneteket , és az Isten üzenetére , amely kegyelméről beszél . Ez az üzenet képes arra , hogy erőssé tegyen és felneveljen titeket . Így kaphatjátok meg mindazt a jót , amit Isten örökségül akar adni nektek . De nemcsak nektek , hanem mindazoknak , akik egészen Istenhez tartoznak .
Amíg veletek voltam , nem kértem senkitől ezüst- , vagy aranypénzét , vagy a ruháját .
Ti is jól tudjátok , hogy mindig saját kezemmel dolgoztam , így tudtam megvenni , amire szükségem volt . De nemcsak magamat tartottam el , hanem a munkatársaimat is .
Így mutattam meg nektek , hogy szorgalmas munkával kell segítenünk azokat , akiknek szükségük van rá . Arra tanítottalak , hogy emlékezzetek az Úr Jézus szavaira : » Boldogabb leszel , ha te adsz másoknak , mint ha neked adnak valamit . « ”
Miután Pál befejezte , az efezusi gyülekezet vezetőivel együtt letérdelt és imádkozott .
Mindannyian sírtak , Pál nyakába borultak és megcsókolták .
Különösen az fájt nekik , hogy Pál azt mondta : többet nem fognak találkozni vele . Azután elkísérték a hajóhoz Pált .
Miután elbúcsúztunk a vezetőktől , útra keltünk , és egyenesen Kószba hajóztunk . Másnap Rodoszba érkeztünk , onnan Patarába indultunk .
Itt találtunk egy másik hajót , amely Föníciába tartott . Erre felszálltunk , és útnak indultunk .
Miután megláttuk Ciprust , és bal kéz felől elhajóztunk mellette , Szíria felé indultunk , és Tírusz városában kötöttünk ki . Itt a hajóból partra tették a rakományt .
Tíruszban megkerestük Jézus tanítványait , és hét napig velük maradtunk . A testvérek a Szent Szellem által azt mondták Pálnak , hogy ne folytassa útját Jeruzsálembe .
Amikor már letelt az időnk , mégis kimentünk a tengerpartra , hogy folytassuk az utunkat . Az egész gyülekezet , az asszonyokkal és gyerekekkel együtt , kikísért bennünket a városon kívül , egészen a tengerig . A parton letérdeltünk , és imádkoztunk ,
majd elbúcsúztunk egymástól . Mi hajóra szálltunk , ők pedig hazamentek .
Tíruszból továbbhajózva Ptolemaiszban kötöttünk ki . Itt is üdvözöltük a testvéreket , és egy napig náluk maradtunk .
Másnap tovább indultunk , és megérkeztünk Cézárea városába . Itt Fülöp házához mentünk , és nála maradtunk . Fülöpnek az volt a feladata , hogy az örömhírt hirdesse . Ő volt az egyik a hét segítő testvér közül .
Négy leánya volt , akik prófétáltak . Ezek a leányok még nem mentek férjhez .
Néhány napja már ott voltunk , amikor egy Agabosz nevű próféta érkezett Júdeából .
Odajött hozzánk , elvette Pál övét , összekötözte vele a saját kezét és lábát , majd ezt mondta : „ A Szent Szellem azt mondja , hogy ennek az övnek a gazdáját így kötözik meg Jeruzsálemben a zsidók , és átadják őt a nem zsidóknak . ”
Amikor ezt hallottuk , mi is , meg a többiek is kérlelni kezdtük Pált , hogy ne menjen fel Jeruzsálembe .
Ő azonban így válaszolt : „ Miért sírtok ? Ne szaggassátok a szívemet , hiszen felkészültem rá , hogy megkötöznek , vagy akár meg is ölnek Jeruzsálemben az Úr Jézus nevéért . ”
Mivel nem hagyta , hogy lebeszéljük , nem is próbálkoztunk tovább , hanem azt mondtuk : „ Legyen úgy , ahogy az Úr akarja ! ”
Néhány nap múlva felkészültünk , és elindultunk Jeruzsálembe .
A cézáreai tanítványok közül is velünk jöttek néhányan . Elvezettek bennünket a ciprusi Mnázón házához , aki Jézus első tanítványai közé tartozott . Nála laktunk egy ideig .
Amikor Jeruzsálembe értünk , a testvérek örömmel fogadtak bennünket .
Másnap Pál is eljött velünk , meglátogatta Jakabot és a jeruzsálemi gyülekezet vezetőit , akik mind együtt voltak .
Pál köszöntötte őket , elmondta nekik , hogy mi mindent tett Isten az ő szolgálatán keresztül a nem zsidó népek között .
Ekkor a jeruzsálemi testvérek dicsérték Istent , és azt mondták Pálnak : „ Testvér , látod ezt a sok ezer zsidót , akik hisznek Jézusban , és ugyanakkor a Mózes Törvényének is buzgón engedelmeskednek ?
Ezek hallottak rólad , és úgy tudják , hogy azt tanítod az idegen országokban élő zsidóknak , hogy hagyják el Mózes Törvényét : ne metéljék körül a gyermekeiket , és ne kövessék a szokásainkat .
Most mit tegyünk ? ! A zsidó hívők biztosan megtudják , hogy ide jöttél .
Tedd meg , amit mondunk neked ! Van közöttünk négy férfi , akik ígéretet tettek Istennek .
Vidd őket magaddal , végezd el velük együtt a tisztulási szertartást , és fizesd ki a költségeiket , hogy lenyírassák a hajukat ! Így mindenki meg fogja tudni , hogy nem igaz , amit rólad hallottak , és hogy te magad is úgy élsz , hogy a Törvény parancsainak engedelmeskedsz .
Ami a nem zsidó hívőket illeti , nekik írtunk egy levelet , hogy
Pál tehát csatlakozott ahhoz a négy férfihoz , és másnap velük együtt elvégezte a tisztulási szertartást . Azután elment a Templomba és bejelentette , hogy mikor jár le a tisztulásuk ideje , hogy mikorra készítsék el értük az áldozatot .
Amikor a hét nap már majdnem letelt , néhány Ázsiából jött zsidó meglátta Pált a Templomban . Ezek az ázsiaiak Pál ellen uszították az embereket , akik erőszakkal megragadták őt , és közben azt kiáltozták :
„ Izráeli férfiak , segítsetek ! Ez a férfi népünk , Törvényünk és szent Templomunk ellen tanít minden városban mindenkit ! Ráadásul most még nem zsidókat is behozott a Templom területére , és ezzel bemocskolta ezt a szent helyet ! ”
Ezt azért mondták , mert előzőleg látták Pált és Trofimoszt a városban . Trofimosz Efezusból jött , és görög volt . A zsidók azt hitték , hogy Pál bevitte őt a Templom területére .
Az emberek emiatt nagyon dühösek lettek . Az egész városból mindenki a Templom udvarába rohant , erőszakkal megragadták Pált , kivonszolták onnan , a kapukat pedig azonnal bezárták .
A feldühödött tömeg meg akarta ölni Pált . Közben valaki szólt a római katonák parancsnokának , hogy egész Jeruzsálemben zűrzavar uralkodik .
A parancsnok azonnal hívta a tisztjeit és a katonáit , és ezekkel együtt odarohant , ahol Pál volt . Amikor az emberek meglátták a parancsnokot és a katonákat , elengedték Pált , és nem verték tovább .
A parancsnok letartóztatta Pált , és megparancsolta katonáinak , hogy két lánccal kötözzék meg . Ezután megkérdezte , hogy kicsoda ez a Pál , és mi rosszat tett .
De a sokaság össze-vissza kiabált , és a parancsnok a nagy zűrzavarban nem tudta kideríteni , hogy valójában mi is történt . Ezért megparancsolta , hogy Pált vigyék fel a várba .
Amikor a lépcsőkhöz értek , a katonák felvették Pált , és úgy vitték fel a lépcsőn .
Így védték meg a dühös tömegtől , amely jött utána , és folyton azt kiáltozta : „ Öld meg ! Öld meg ! ”
Amikor már éppen be akarták vinni a várba , Pál megkérdezte a parancsnokot „ Megengeded , hogy mondjak valamit ? ” Az így válaszolt : „ Tudsz görögül ? !
Hát nem te vagy az az egyiptomi férfi , aki nemrég lázadást szított , és négyezer gyilkost vezetett a pusztába ? ”
Pál így válaszolt : „ Nem , én zsidó vagyok . Tarzuszból , a híres cilíciai városból származom . De kérlek , engedd meg , hogy szólhassak a néphez ! ”
Amikor a parancsnok megengedte , Pál megállt a lépcsőn , és intett a tömegnek . Ekkor mindenki lecsendesedett , Pál pedig héberül szólalt meg . Ezt mondta :
„ Testvérek és népünk vezetői , hallgassatok meg ! Hadd védekezzem előttetek ! ”
Amikor az emberek meghallották , hogy az ő nyelvükön beszél , egészen lecsendesedtek . Pál ekkor így folytatta :
„ Én magam is zsidó vagyok . A cilíciai Tarzuszban születtem , de Jeruzsálemben nevelkedtem . Gamáliél tanítványa voltam , aki gondosan megtanított mindenre atyáink Törvénye szerint . Ugyanúgy szenvedélyesen lelkesedtem Istenért , mint most ti ,
és üldöztem azokat , akik az ÚR Útját követték . Elfogtam , és börtönbe zártam őket , és voltak , akiket meg is öltek közülük , férfiakat és nőket is .
A főpap és az idősebb vezetők tanácsa bizonyíthatja , hogy ez így történt . Tőlük kaptam azokat a leveleket is , amelyek damaszkuszi testvéreinkhez szóltak . Én magam azért mentem Damaszkuszba ezekkel a levelekkel , hogy ott is elfogjam Jézus tanítványait . Megkötözve akartam visszavinni őket Jeruzsálembe , hogy börtönbe kerüljenek , és megbüntessék őket . ”
„ De útban Damaszkusz felé valami történt velem . Körülbelül dél lehetett . Már közeledtem Damaszkusz városához , amikor hirtelen vakító fényesség vett körül , amely az égből világított rám .
Leestem a földre , és egy hangot hallottam . Azt mondta : » Saul , Saul , miért üldözöl engem ? «
Megkérdeztem : » Ki vagy te , Uram ? « Ő így válaszolt : » Én vagyok a názáreti Jézus , akit te üldözöl . «
Akik velem voltak , látták a fényességet , de a hangot , amely hozzám szólt , nem hallották .
Ekkor én megkérdeztem : » Mit tegyek , Uram ? « Az Úr pedig így válaszolt : » Kelj fel , és menj be Damaszkuszba ! Ott majd megmondják neked mindazt , amit az én tervem szerint tenned kell . «
Mivel a nagy fényességtől megvakultam , társaim kézen fogva vezettek be Damaszkuszba .
Élt abban a városban egy Anániás nevű zsidó , aki hűségesen megtartotta a Törvény parancsait , és akit minden damaszkuszi zsidó tisztelt .
Ő odajött hozzám , megállt mellettem , és azt mondta : » Saul , testvérem , kapd vissza a látásodat ! « Abban a pillanatban valóban megláttam őt .
Anániás így folytatta : » Ősapáink Istene kiválasztott téged , hogy megtudd , mi a terve veled , és hogy meglásd az Igazságost , azaz Jézust , és halld meg , amit neked mond .
Mert róla fogsz tanúskodni : el kell mondanod mindenkinek , amit láttál és hallottál .
Most pedig ne késlekedj tovább ! Kelj fel , merítkezz be , és hívd segítségül az Úr Jézus nevét , hogy bűneidtől megszabadulj ! «
Később visszajöttem Jeruzsálembe , és amikor a Templomban imádkoztam , látomást láttam .
Jézust láttam , aki azt mondta nekem : » Siess , menj el Jeruzsálemből hamar , mert itt nem hiszik el , amit rólam mondasz ! «
Én így feleltem : » Uram , ezek az emberek tudják , hogy én egyik zsinagógától a másikhoz mentem , elfogtam , börtönbe zártam és megvertem azokat , akik benned hisznek !
Amikor Istvánt megölték , aki rólad tanúskodott és beszélt az embereknek , én is ott álltam , és helyeseltem , hogy megöljék . Sőt , őriztem is azoknak a ruháit , akik megölték Istvánt . «
De Jézus azt válaszolta : » Most indulj el ! Messzire küldelek téged , a nem zsidó népekhez . « ”
Az összegyűltek eddig csendben hallgatták Pált , de mikor ezt mondta , elkezdtek kiabálni : „ Öld meg ! Öld meg ! Az ilyen embernek nem szabad élnie ! ”
Felsőruháikat eldobálták , ordítoztak , és port szórtak a levegőbe .
A parancsnok ekkor mondta a katonáknak , hogy Pált vigyék be a várba , és korbácsolják meg . Azt akarta , hogy Pál mondja meg , miért kiabáltak rá ilyen haragosan .
Amikor Pált megkötözték , hogy előkészítsék a megkorbácsoláshoz , ő megkérdezte az ott álló századostól : „ Szabad-e nektek egy római állampolgárt ítélet nélkül megkorbácsolni ? ”
Ekkor a százados a parancsnokhoz sietett , és azt mondta neki : „ Vigyázz , mit teszel , mert ez a férfi római állampolgár ! ”
A parancsnok ekkor Pálhoz sietett , és megkérdezte : „ Mondd , te igazán római állampolgár vagy ? ” „ Az vagyok ” —mondta Pál .
„ Én sokat fizettem azért , hogy római polgár lehessek ” — mondta a parancsnok . „ Én pedig már római polgárnak születtem ” —felelte Pál .
Ekkor azok , akik meg akarták verni , azonnal elmentek . A parancsnok is megijedt , amikor megtudta , hogy Pál római állampolgár , és ő mégis megkötöztette .
A parancsnok pontosan meg akarta tudni , mivel vádolják Pált a zsidók . Ezért másnap összehívta a főpapokat és az egész Főtanácsot . Pált pedig eléjük állította , miután levette róla a láncokat .
Pál a Főtanácsra nézett és beszélni kezdett : „ Testvéreim , én mind e mai napig tiszta lelkiismerettel éltem Isten előtt . ”
Ekkor Anániás főpap megparancsolta azoknak , akik Pál mellett álltak , hogy üssék szájon .
Pál Anániáshoz fordult : „ Isten fog téged megverni , te fehérre meszelt piszkos fal ! Azért ülsz ott , hogy a Törvény szerint ítélkezz fölöttem , és a Törvény ellenére mégis megparancsolod , hogy engem üssenek meg ? ! ”
Akik mellette álltak , rászóltak Pálra : „ Hogy mersz így beszélni Isten főpapjával ? ! ”
Pál így felelt : „ Testvéreim , nem tudtam , hogy ő a főpap . Mert meg van írva : » Ne mondj rosszat néped vezetőjéről ! « ”
Amikor Pál látta , hogy a Főtanács egy része szadduceusokból , a másik része farizeusokból áll , felkiáltott : „ Testvérek , én is farizeus vagyok , sőt már apám is az volt ! Most is azért állok a bíróság előtt , mert hiszek abban , hogy a halottak fel fognak támadni . ”
Amikor ezt mondta , a farizeusok és a szadduceusok vitatkozni kezdtek egymással , és a gyűlés két csoportra szakadt .
A szadduceusok ugyanis nem hiszik , hogy a halottak fel fognak támadni . Nem hiszik , hogy vannak angyalok , vagy szellemek . A farizeusok azonban hisznek ezekben .
Ekkor nagy zűrzavar és kiabálás támadt . Majd a farizeusok csoportjából felállt néhány törvénytanító , és szenvedélyesen így érveltek : „ Semmi rosszat nem találunk benne . Lehet , hogy egy angyal vagy szellem szólt hozzá . ”
A vitatkozás annyira elvadult , hogy a parancsnok már attól félt , hogy Pált széttépik . Ezért megparancsolta a katonáknak , hogy menjenek le , Pált szabadítsák ki a vitatkozók közül , és vigyék vissza a várba .
Azon az éjszakán az Úr megállt Pál előtt , és azt mondta neki : „ Légy bátor ! Mert ahogyan Jeruzsálemben beszéltél , úgy kell Rómában is beszélned rólam . ”
Elmentek a főpapokhoz és a nép vezetőihez , és azt mondták : „ Megfogadtuk , hogy addig semmit nem eszünk , amíg Pált meg nem öljük .
Ezért most a Főtanáccsal együtt kérjétek meg a parancsnokot , hogy küldje le hozzátok Pált , mintha még kérdezni szeretnétek tőle valamit . Mi pedig lesbe állunk , és megöljük , mielőtt ideérne . ”
Pál unokaöccse azonban meghallotta ezt a tervet , elment a várba , és elmondta Pálnak .
Pál ekkor magához hívta az egyik századost , és azt mondta neki : „ Vidd el ezt a fiatalembert a parancsnokhoz , mert valami üzenetet hozott ! ”
A százados el is vitte a fiút a parancsnokhoz , és jelentette : „ Az a Pál nevű fogoly hívatott , és megkért , hogy hozzam ide ezt a fiatalembert , mert mondani akar neked valamit . ”
A parancsnok ekkor kézen fogta a fiút , különvonult vele , és megkérdezte tőle : „ Mit akarsz mondani ? ”
A fiú így válaszolt : „ A zsidók megegyeztek , hogy megkérnek , küldd le Pált holnap a Főtanács elé , mintha még valamit kérdezni akarnának tőle .
De te ne higgy nekik , mert több mint negyvenen állnak lesben , hogy útközben meggyilkolják Pált . Ezek megfogadták , hogy addig nem esznek , nem isznak , amíg meg nem ölik . Már készen állnak , és csak a te engedélyedet várják . ”
A parancsnok ekkor elküldte a fiút . Azt mondta neki : „ Senkinek se szólj , hogy ezt elmondtad nekem ! ”
Azután magához hívatott két századost , és azt mondta nekik : „ Készítsetek fel kétszáz katonát , hetven lovast és kétszáz lándzsást , és ma este kilenc órakor induljatok útnak Cézáreába .
Adjatok lovakat Pálnak , hogy ő is lovagoljon , és juttassátok el épségben Félix kormányzóhoz ! ”
A parancsnok levelet is írt Félixnek , amelyben ez állt :
„ Klaudiusz Liziász üdvözlettel a nagyra becsült Félix kormányzónak .
A katonák a parancs szerint még azon az éjszakán elvitték Pált Antipatriszba .
Másnap a lovas katonák továbbmentek vele , a többiek pedig visszatértek Jeruzsálembe .
Amikor a lovas csapat megérkezett Cézáreába , átadták a levelet a kormányzónak , és Pált is elébe vezették .
A helytartó elolvasta a levelet , és megkérdezte Páltól , hogy melyik tartományból való . Amikor megtudta , hogy Ciliciából ,
azt mondta neki : „ Majd meghallgatlak , amikor a vádlóid is megérkeznek . ” Megparancsolta , hogy Pált a Heródes palotájában őrizzék .
Öt nappal később Anániás főpap néhány idős zsidó vezetővel együtt lement Cézáreába . Magukkal vittek egy Tertullusz nevű ügyvédet , hogy ő mondja el a kormányzó előtt , mivel vádolják Pált .
Amikor Pált elővezették , Tertullusz elkezdte vádbeszédét : „ Nagyra becsült Félix , neked köszönjük , hogy hosszú ideje békében élünk ! Bölcsességeddel sok fontos változást hoztál országunkban .
Ezt minden körülmények között és mindenhol nagy hálával ismerjük el .
De hogy ne raboljuk tovább az idődet , most arra kérünk , hallgasd meg rövid beszédünket !
Ez az ember nagy bajkeverő , aki az egész világon zűrzavart kelt a zsidók között . Ő a názáretiek csoportjának vezetője .
A többi zsidó vezető is bizonygatta , hogy Tertullusz mindenben igazat mondott .
Amikor a helytartó intett , hogy most Pál következik , ő is beszélni kezdett : „ Félix kormányzó ! Tudom , hogy hosszú évek óta vagy már ennek a népnek a bírája , ezért örömmel védekezem előtted a magam dolgában .
Megtudhatod , hogy csak tizenkét nappal ezelőtt mentem fel Jeruzsálembe , hogy ott Istent imádjam .
Ezalatt nem láttak engem sem a Templomban , sem a zsinagógában , vagy bárhol a városban , hogy vitatkoztam volna , vagy zűrzavart keltettem volna a nép között .
Azt sem tudják bizonyítani , amivel most vádolnak .
Azt elismerem , hogy atyáink Istenét olyan módon tisztelem , ahogyan Jézus útjának követői . Akik engem vádolnak , azt gondolják , hogy ez nem helyes . Én azonban hiszek mindabban , ami Mózes Törvényében és a próféták könyveiben meg van írva .
Ugyanazt várom és remélem , mint az én vádolóim , hogy Isten egy napon feltámasztja majd mind az igazakat , mind a gonoszokat .
Ezért teljes erővel arra törekszem , hogy a lelkiismeretem mindig tiszta legyen Isten és az emberek előtt .
Sok évig távol voltam Jeruzsálemtől , de most visszajöttem népemhez , hogy pénzadományt hozzak a szegényeknek , és áldozatokat mutassak be .
A tisztulási szertartás közben talált rám a Templom területén néhány ázsiai zsidó , de nem volt körülöttem sok ember , és nem okoztam semmi zűrzavart .
Ezeknek az ázsiai zsidóknak kellett volna idejönniük , és Félix , előtted kellett volna elmondaniuk , hogy mivel vádolnak engem .
Vagy mondják el ezek , akik Jeruzsálemből jöttek , hogy mi rosszat találtak bennem , amikor a Főtanács előtt álltam .
Csak azért vádolhatnak , amit akkor kiáltottam : » azért állok itt előttetek , mert hiszek a halottak feltámadásában . « ”
Ekkor megszólalt Félix kormányzó , aki már korábban is jól ismerte Jézus Útjának követőit : „ Majd amikor eljön Liziász parancsnok , akkor döntök az ügyedben . ” Ezzel befejezte a vádlók és Pál meghallgatását .
A századosnak megparancsolta , hogy őrizzék Pált , de ne túl szigorúan , a barátainak pedig engedjék meg , hogy behozzák a börtönbe , amire Pálnak szüksége van .
Néhány nap múlva Félix kormányzó újra eljött a feleségével , Druzillával együtt , aki zsidó volt . Félix parancsolta , hogy hozzák elé Pált , és meghallgatta , amit a Krisztus Jézusban való hitről mondott .
De mikor Pál az Isten akarata szerint való életről , a magunk megfegyelmezéséről , és a közeledő ítéletről kezdett beszélni , Félix megijedt , és azt mondta : „ Most menj el , de ha ráérek , majd újra hívatlak . ”
Félix remélte , hogy titokban pénzt kap Páltól , hogy engedje őt szabadon . Ezért gyakran hívatta , és beszélgetett vele .
Két év telt el így . Azután Porciusz Fesztusz lett az új kormányzó Félix helyett . Pált azonban Félix nem engedte szabadon , mert kedvében akart járni a zsidóknak .
Az új kormányzó , Fesztusz meg is érkezett az országba . Három nap múlva felment Cézáreából Jeruzsálembe .
Itt a főpapok és a többi zsidó vezetők elmondták neki , hogy mivel vádolják Pált .
Arra is megkérték Fesztuszt , hogy a kedvükért küldje el Pált Jeruzsálembe . Azt tervezték ugyanis , hogy útközben majd megölik .
Fesztusz erre azt felelte , hogy Pált Cézáreában tartják fogva , és hamarosan ő maga is odautazik .
Azt javasolta a zsidó vezetőknek , hogy vele együtt menjenek Cezáreába , és ott mondják el , mivel vádolják Pált .
Miután nyolc-tíz napot Jeruzsálemben töltött , Fesztusz visszament Cézáreába . A megérkezése utáni napon beült a bírói székbe , és maga elé hívatta Pált .
Amikor Pál megjött , a jeruzsálemi zsidók körülállták , és sok mindennel vádolták , de semmit sem tudtak bizonyítani .
Pál így védekezett : „ Semmi rosszat nem tettem , sem a zsidók Törvénye , sem a Templom , sem a császár ellen . ”
Fesztusz azonban kedvében akart járni a zsidóknak , ezért megkérdezte Pált : „ Akarsz-e Jeruzsálembe menni , hogy ott mondjak ítéletet ezekben a dolgokban ? ”
Pál így válaszolt : „ A császár bírósága előtt állok , és itt kellene ítélkezni fölöttem ! Semmit nem vétettem a zsidók ellen , ezt te is tudod , Fesztusz !
Ha valami rosszat tettem , és a törvény szerint ezért meg kell halnom , akkor nem akarom elkerülni a halálbüntetést . De ha nem igaz , amivel ők vádolnak , akkor engem senki nem adhat oda nekik . Azt akarom , hogy a császár ítéljen az ügyemben . Ehhez jogom van ! ”
Miután Fesztusz megbeszélte a tanácsadóival a dolgot , így válaszolt : „ Mivel azt akarod , hogy a császár ítéljen az ügyedben , ezért hozzá foglak küldeni . ”
Néhány nappal később Cézáreába érkezett Agrippa király és Berenike , hogy üdvözöljék Fesztuszt .
Amikor már több napja ott voltak , Fesztusz így beszélt a királynak Pálról : „ Van itt egy fogoly , akit még Félix hagyott a börtönben .
Amikor Jeruzsálembe mentem , a főpapok és a zsidó vezetők azt mondták róla , hogy sok rosszat tett , és azt akarták , hogy ítéljem halálra .
Mondtam nekik , hogy a rómaiak addig nem adnak át egy vádlottat másoknak , hogy elítéljék , amíg a vádló és a vádlott nem állnak szemtől szemben a bíróság előtt . A vádlottnak meg kell engedni , hogy védekezzen a vád ellen .
Amikor idejöttek velem a jeruzsálemi zsidó vezetők , nem vártam sokáig , hanem már másnap a bírói székbe ültem , és behívattam a vádlottat , ezt a Pált .
Azután a jeruzsálemiek elmondták , mivel vádolják . De semmi olyat nem mondtak , amire gondoltam .
Csak a saját vallásukról vitatkoztak Pállal , meg egy bizonyos Jézusról aki már meghalt . Pál viszont azt állította , hogy ez a Jézus él .
Mivel nem tudtam eldönteni ezt a vitát , megkérdeztem Pált , a vádlottat , hogy akar-e Jeruzsálembe menni , hogy ott tárgyaljuk meg az ügyét .
De ő nem akart , hanem azt kérte , hogy a császár legyen a bíró ebben az ügyben . Ezért úgy döntöttem , hogy továbbra is itt őrizzék , amíg majd Rómába küldöm a császárhoz . ”
Agrippa király ezt válaszolta : „ Fesztusz , én is szeretném meghallgatni azt a férfit . ” „ Holnap meghallgathatod ” - mondta Fesztusz .
Másnap Agrippa és Bereniké díszes ruhába öltözve újra eljöttek . A katonai és városi vezetőkkel együtt bevonultak egy nagy terembe . Fesztusz parancsára Pált is előhozták .
Ekkor Fesztusz így kezdte : „ Agrippa király és ti mindannyian ! Itt látjátok ezt az embert , akit a zsidók vezetői vádoltak előttem Jeruzsálemben is , meg itt is . Azt kiabálták , hogy Pálnak meg kell halnia .
Én viszont megállapítottam , hogy semmi olyat nem tett , amiért halálbüntetést érdemelne . De mivel Pál azt akarta , hogy a császár ítéljen felette , elhatároztam , hogy el is küldöm a császárhoz .
Azonban nem tudom , hogy mit írjak róla a császárnak . Ezért elétek állítom , elsősorban pedig eléd , Agrippa király . Azt remélem , hogy kikérdezitek , és ezután a vizsgálat után meg tudom írni , miért is kell a császárhoz küldenem .
Hiszen nincs értelme odaküldeni , ha nem tudjuk megírni , mivel vádolják . ”
Agrippa ekkor Pálhoz fordult : „ Most elmondhatod , mivel védekezel . ” Pál ekkor kinyújtotta a karját , és belekezdett védőbeszédébe :
„ Agrippa király , szerencsésnek tartom magamat , amiért ma előtted védekezhetek . Válaszolni fogok azokra , amikkel a zsidók vezetői vádolnak .
Tudom , hogy te jól ismered a zsidó szokásokat , és a vitás kérdéseket . Ezért kérlek , hallgass meg türelemmel !
Minden zsidó tudja , hogyan éltem gyermekkoromtól fogva a saját városomban és Jeruzsálemben .
Régóta ismernek , ezért ha akarják , bizonyíthatják , hogy én a zsidó vallás legszigorúbb csoportjának voltam a tagja . A farizeusok közé tartoztam .
Most is azért állok itt , és azért vádolnak engem , mert hiszek abban , amit Isten ígért őseinknek , és várom annak beteljesülését .
Ugyanezt várja népünk tizenkét törzse is . Azt remélik , hogy el is érik ezt , azzal hogy éjjel-nappal buzgón szolgálják Istent . Ezért a reménységért vádolnak engem a zsidók , ó , király !
Miért nem tudjátok elhinni , hogy Isten feltámasztja a halottakat ?
Amikor még farizeus voltam , én is azt gondoltam , hogy amit csak tudok , mindent meg kell tennem a názáreti Jézus neve ellen .
Jeruzsálemben valóban sok mindent tettem a Jézusban hívő zsidók ellen . A főpapoktól engedélyt kaptam , hogy ezek közül sokat börtönbe zárjak , és arra szavaztam , hogy ítéljék halálra őket .
A zsinagógákban is gyakran megbüntettem ezeket a hívőket , és próbáltam őket arra kényszeríteni , hogy gonosz dolgokat mondjanak Jézusról . Annyira haragudtam rájuk , hogy más városokba is elmentem , hogy ott is üldözzem őket . ”
„ Egy ilyen alkalommal éppen úton voltam Damaszkusz felé , ahová a jeruzsálemi főpapok küldtek .
Egyszer csak dél tájban , az égből a napnál is fényesebb világosság ragyogott rám , és körülvett engem meg a kísérőimet .
Mindannyian leestünk a földre , én pedig hallottam , hogy valaki így szólt hozzám héber nyelven : » Saul , Saul , miért üldözöl engem ? Ezzel csak magadnak okozol fájdalmat ! «
Ekkor én megkérdeztem : » Ki vagy te , Uram ? « Az Úr így válaszolt : » Én vagyok Jézus , akit üldözöl .
De most állj fel ! Azért jöttem hozzád , mert kiválasztottalak , hogy a szolgám legyél . Azt akarom , hogy mondd el az embereknek , amit ma láttál , és amit majd ezután mutatok neked .
Megvédelek téged a saját népedtől és a nem zsidóktól is , akikhez küldelek .
Azért küldelek hozzájuk , hogy nyisd meg a szemüket , hozd ki őket a sötétségből a világosságra , a Sátán hatalmából Istenhez . Akkor Isten megbocsátja a bűneiket , és megkapják a helyüket azok között , akik a bennem való hitük által Isten szent népévé lettek . « ”
„ Agrippa király , miután láttam ezt a mennyei látomást , engedelmeskedtem .
Először Damaszkuszban , majd Jeruzsálemben és egész Júdeában mindenhol hirdettem a zsidóknak és nem zsidóknak egyaránt , hogy változtassák meg a gondolkodásukat és az életüket . Sürgettem őket , hogy forduljanak Istenhez . Biztattam őket , hogy éljenek úgy , hogy a tetteik bizonyítsák a szívük megváltozását .
Ezért fogtak el engem a zsidók , amikor a Templomban voltam , és ezért akartak megölni .
Isten azonban mind a mai napig megsegített . Ezért állok itt ma is előttetek , és tanúskodom ezekről a dolgokról mindenkinek , közönséges embereknek és hatalmasoknak egyaránt . Csak ugyanazt mondom , amit már Mózes és a próféták is előre megmondtak , hogy meg fog történni .
Megmondták , hogy a Krisztusnak szenvednie kell , és ő lesz az első , aki feltámad a halottak közül . Azt is megmondták , hogy a Krisztus hoz majd világosságot a zsidóknak és a nem zsidóknak is . ”
Amikor Pál ezt mondta a saját védelmében , Fesztusz hangosan felkiáltott : „ Pál , te megőrültél ! A sok tanulás megzavarta az eszedet . ”
„ Nem vagyok őrült , tisztelt Fesztusz , hiszen amit mondok , igaz , és mindezt komolyan gondolom ” — válaszolta Pál .
„ Agrippa király tudja , miről van szó , előtte nyíltan beszélhetek . Biztos vagyok benne , hogy ő mindezeket ismeri , hiszen nem titokban történtek ezek a dolgok .
Agrippa király , hiszel-e abban , amit a próféták írtak ? Tudom , hogy hiszel ! ”
Ekkor Agrippa ezt mondta Pálnak : „ még egy kis erőfeszítés , és engem is rábeszélsz , hogy keresztény legyek . ”
Pál így felelt : „ Nem az számít , hogy kis vagy nagy erőfeszítéssel , de arra kérem Istent , hogy te is , Agrippa király , meg mind a többiek is , akik ma hallgattok , legyetek hozzám hasonlóak , ezeket a láncokat kivéve . ”
Ekkor Agrippa király , Fesztusz , a helytartó , Bereniké és a többiek is mind felálltak , és kimentek a teremből .
Közben beszélgettek egymás között : „ Ez a férfi semmi olyat nem tett , amivel halálbüntetést vagy börtönt érdemelne . ”
Agrippa ezt mondta Fesztusznak : „ Akár szabadon is engedhetnénk ezt a Pált , ha nem mondta volna , hogy a császárhoz akar menni . ”
Miután úgy határoztak , hogy hajón küldenek bennünket Itáliába , Pált a többi fogollyal együtt átadták egy Juliusz nevű századosnak , aki a császári hadseregben szolgált .
Adramittiumban felszálltunk egy hajóra , és elindultunk . Ez a hajó Ázsia kikötői felé tartott . Velünk utazott a macedón Arisztarkhosz is , aki Thesszalonikából jött .
Másnap kikötöttünk Szidónban . Juliusz nagyon jóindulatú volt Pál iránt , és megengedte neki , hogy meglátogassa Szidónban lakó barátait . Azok pedig ellátták Pált mindennel , amire szüksége volt .
Szidónból továbbindultunk , és mivel a szél szembe fújt , Ciprus partjai mentén hajóztunk el .
Ezután elhaladtunk Cilicia és Pamfilia mellett , majd a líciai Mira kikötőjébe érkeztünk .
Itt a százados talált egy Itáliába tartó alexandriai hajót , amelyre átszállított bennünket .
Több napig tartó lassú hajózás után nagy nehezen eljutottunk Knidoszig , de olyan erős szél fújt velünk szemben , hogy abba az irányba nem mehettünk tovább . Ezért Kréta szigete felé fordultunk . Szalmóné mellett elmentünk , és Kréta déli partja mentén hajóztunk , ahol nem ért bennünket az erős szél .
Nehezen haladtunk , majd befutottunk egy Szépkikötő nevű helyre , amely nem volt messze Lázea városától .
Itt sokáig horgonyoztunk . Ezzel időt vesztettünk , és már veszélyes volt továbbmenni , hiszen a zsidó böjt ideje is elmúlt . Ezért Pál figyelmeztette a hajósokat :
„ Emberek , úgy látom , hogy ez az utazás sok bajjal fog járni ! Az egész hajó , és mindaz , ami rajta van , el fog veszni . Sőt , az életünk is veszélyben van . ”
De a hajó tulajdonosa és a kapitány tovább akartak menni , és nem hittek Pálnak . Juliusz , a százados pedig inkább hallgatott a kapitányra és a hajó tulajdonosára , mint Pálra .
Mivel ez a kikötő nem volt alkalmas arra , hogy ott töltsük el az egész telet , a többség úgy döntött , hogy hajózzunk tovább , próbáljunk meg elérni Főnixbe , és ott várjuk ki a tél végét . Főnix városa Kréta szigetén van , és a kikötője délnyugatra és északnyugatra is nyitott .
Amikor enyhe déli szél támadt , úgy gondolták , hogy ez az a szél , amire számítottak . Ezért felhúzták a horgonyt , és Kréta partja mellett hajóztunk tovább .
De hamarosan viharos szél támadt a sziget felől ,
és elsodorta a hajót . Ezt a szelet „ Északkeleti ” -nek nevezik . Mivel a széllel szemben a hajó nem tudott tovább haladni , engedtük , hogy a vihar vigye , amerre akarja .
Azután egy kis sziget , Kauda partja mellett hajóztunk , ahol nem ért bennünket a szél . Ekkor nagy nehezen biztonságba helyeztük a mentőcsónakot :
az emberek felhúzták a hajó fedélzetére , majd kötelekkel átkötötték a hajót . Azután , mivel attól féltek , hogy Szirtisz homokpadjaiba ütközünk , behúzták a vitorlát , és hagyták , hogy a vihar sodorja a hajót .
A viharos tenger olyan erősen dobálta a hajót , hogy másnap elkezdték a vízbe szórni a rakományt , amit szállított .
A következő napon a saját kezükkel dobálták ki a hajó felszerelését is .
Mivel több napon keresztül nem láttuk sem a Napot , sem a csillagokat , és a vihar egyre erősebb lett , már nem is reméltük , hogy megmenekülünk .
Amikor már hosszú ideje senki nem evett semmit , Pál felállt , és azt mondta : „ Emberek , mondtam nektek , hogy ne induljunk el Kréta szigetéről . Jobb lett volna , ha hallgattok rám , és akkor elkerülhettük volna ezt a bajt és veszteséget .
De most mégis biztatlak benneteket , hogy ne féljetek , mert senki nem hal meg közülünk , csak a hajó fog elpusztulni .
Mert az elmúlt éjjel mellém állt egy angyal , akit Isten küldött hozzám . Ez az Isten az , akit én tisztelek , és hozzá tartozom .
Az angyal azt mondta : » Ne félj , Pál ! Mert neked a császár elé kell állnod , és a te kedvedért Isten megmenti azoknak az életét is , akik veled együtt hajóznak . «
Ezért szedjétek össze a bátorságotokat , férfiak ! Mert én bízom Istenben , és tudom , hogy minden pontosan úgy lesz , ahogy megmondta .
Egy szigeten fogunk partot érni . ”
Már a tizennegyedik éjszakát töltöttük az Adriai-tengeren , egyre csak hánykolódva , céltalanul . Éjfél körül a matrózok gyanították , hogy valamilyen szárazföld van a közelben .
Megmérték a víz mélységét , és látták , hogy körülbelül harminchét méter . Kis idő múlva újra megmérték , és ekkor már csak huszonnyolc méter volt .
Mivel attól féltek , hogy a sziklás parton zátonyra futunk , a matrózok négy horgonyt vetettek ki a hajó hátsó részéből , majd imádkoztak , hogy jöjjön a reggel .
Azután leeresztették a tengerre a mentőcsónakot . Úgy tettek , mintha a hajó orrából akarnák a horgonyt kivetni , de igazában el akartak szökni a hajóról .
Pál figyelmeztette a századost és a többi katonákat : „ Ha a matrózok nem maradnak a hajón , nem menekülhettek meg . ”
Ezért a katonák elvágták a mentőcsónak köteleit , és hagyták , hogy a vízbe essen .
Mielőtt hajnalodni kezdett , Pál biztatott mindenkit , hogy egyen valamit . Azt mondta : „ Ez már a tizennegyedik nap , hogy éhesen várakoztok , és semmit nem esztek .
Most kérlek benneteket , egyetek valamit , mert ez is kell az életben maradáshoz . Mind meg fogunk menekülni , senkinek nem vész el még egy hajszála sem . ”
Miután ezt mondta , kenyeret vett elő , és mindannyiuk előtt hálát adott Istennek , azután megtörte , és enni kezdett .
Ekkor mindenki felbátorodott , és evett .
Összesen kétszázhetvenhatan voltunk a hajón .
Miután eleget ettünk , a tengerbe szórtuk a gabonát , hogy ezzel is könnyítsünk a hajón .
Amikor megvirradt , a matrózok látták a partot , de nem tudták , hová jutottunk . Észrevettek egy homokos öblöt , és elhatározták , hogy ha lehet , itt viszik partra a hajót .
Ezért elvágták a horgonyok köteleit , és a horgonyokat a tengerben hagyták . Meglazították a kormánylapátok tartóköteleit , és az első vitorlát a szél felé fordították . Így a hajó elindult a part felé , de
hamarosan ráfutott egy víz alatti homokpadra , és megfeneklett . Az orra belefúródott a homokba és meg se mozdult , a hátsó részét pedig darabokra tördelték a hullámok .
A katonák elhatározták , hogy minden rabot megölnek , nehogy valaki kiússzon , és megszökjön .
De Juliusz százados meg akarta menteni Pál életét , ezért nem engedte , hogy megöljék a foglyokat . Megparancsolta , hogy először azok ugorjanak a hajóból a tengerbe , akik tudnak úszni , és igyekezzenek a partra ,
a többiek meg deszkákba , vagy a széttört hajó darabjaiba kapaszkodjanak . Így azután a hajóról mindenki baj nélkül partot ért . Senki nem veszett el .
Miután mindannyian kimenekültünk a vízből , megtudtuk , hogy Málta szigetére kerültünk .
Az ott lakók nagyon kedvesek voltak hozzánk . Tüzet raktak , és mindannyiunkat befogadtak , mert esni kezdett az eső , és hideg volt .
Pál is fölszedett egy csomó ágat , és a tűzre dobta . Az ágak közül előbújt egy mérges kígyó és a kezébe harapott .
Amikor a szigeten lakók látták , hogy Pál kezén ott csüng a kígyó , azt mondták egymás között : „ Ez biztosan gyilkos lehet . A tengerből ugyan megmenekült , de az isteni igazság nem engedte , hogy éljen . ”
Pál azonban lerázta magáról a kígyót a tűzbe , és semmi baja nem lett .
Az emberek arra számítottak , hogy Pál teste feldagad , vagy pedig hirtelen holtan esik össze . Hosszú ideig vártak , de semmi baja nem történt . Ezért mást gondoltak , és azt mondták , hogy Pál biztosan valami isten lehet .
A sziget főemberének , Publiusznak , nem messze volt a birtoka , és meghívott bennünket a házába . Ott három napon át nagy szeretettel látott bennünket vendégül .
Publiusz apja betegen feküdt , mert lázban és vérhasban szenvedett . Pál bement hozzá , imádkozott , rátette a kezét , és meggyógyította .
Miután ez történt , a szigetről a többi beteg is eljött Pálhoz , és meggyógyultak .
Megérkeztünk Szirakuzába , és ott töltöttünk három napot .
Onnan továbbhajóztunk , és Régiumban kötöttünk ki . Másnap déli szél fújt , így továbbindultunk . Két nap alatt eljutottunk Puteoliba .
Itt találkoztunk néhány testvérrel , akik megkértek , hogy maradjunk velük hét napig . Végül megérkeztünk Rómába .
A római testvérek már hallottak rólunk , és elénk jöttek egészen az Appiusz piacáig és a Három Vendégfogadóig . Amikor Pál meglátta őket , hálát adott Istennek , és sokkal bátrabb lett .
Amikor megérkeztünk Rómába , Pálnak megengedték , hogy egyedül lakjon . Csak az a katona lakott vele , aki őrizte .
Három nappal később Pál magához hívta a Rómában lakó zsidók vezetőit . Amikor összegyűltek , ezt mondta : „ Testvéreim , annak ellenére , hogy semmi rosszat nem tettem népünk vagy atyáink szokásai ellen , Jeruzsálemben mégis fogolyként adtak át a rómaiaknak .
Miután a rómaiak kihallgattak , szabadon akartak engedni , mert semmi halálbüntetést érdemlő bűnt nem találtak bennem .
De a zsidók nem akarták , hogy a rómaiak elengedjenek . Emiatt kénytelen voltam azt kérni , hogy a császár ítéljen az ügyemben . De nem azért tettem ezt , mintha valamivel vádolni akarnám népemet .
Ezért kértem , hogy jöjjetek hozzám , és beszélhessek veletek . Mert Izráel reménysége miatt viselem ezeket a láncokat . ”
A zsidó vezetők erre azt válaszolták Pálnak : „ Mi nem kaptunk rólad semmiféle levelet Júdeából , és az onnan jött testvérek sem hoztak híreket , és nem mondtak rosszat rólad .
Ezért szeretnénk most tőled hallani , hogyan gondolkozol , és mit hiszel . De azt tudjuk , hogy ezzel a csoporttal , vagyis Jézus tanítványaival mindenhol ellenkeznek . ”
Meg is egyeztek , hogy egy bizonyos napon újra visszajönnek . Azon a napon még többen eljöttek Pálhoz , ő pedig reggeltől estig magyarázott nekik , és tanította őket Isten királyi uralmáról . Mózes Törvénye és a próféták írásai alapján próbálta meggyőzni őket Jézusról .
Néhányan közülük elfogadták , hogy amit Pál mond , az igaz . A többiek azonban nem hittek .
Egymás között vitatkozva éppen el akartak menni , amikor Pál még valamit mondott nekik : „ Milyen igaza volt a Szent Szellemnek , amikor Ézsaiás prófétán keresztül így szólt őseinkhez :
» Menj ehhez a néphez , és mondd meg nekik : csak hallgattok , és hallgattok , de nem fogtok megérteni semmit , csak néztek , és néztek , de nem láttok meg semmit .
Mert megkeményedett e nép szíve , nehezen hallanak fülükkel , és becsukták szemüket . Azért történt így , hogy ne lássanak szemükkel , ne halljanak fülükkel , ne értsenek szívükkel , ne forduljanak hozzám , hogy meggyógyítsam őket . «
Ezért tudjátok meg , hogy Isten a nem zsidóknak küldte el a szabadulás üzenetét , és ők bizony majd meg is hallgatják ”
Ezután Pál még két éven keresztül ott maradt abban a lakásban , aminek ő fizette a lakbérét , és szívesen látta mindazokat , akik meglátogatták .
Bátran beszélt nekik Isten királyi uralmáról , és tanított az Úr Jézusról . Senki nem akadályozta őt ebben .
Üdvözlet Páltól , aki a Krisztus Jézus szolgája és elhívott apostol . Isten arra választott ki engem , hogy örömhírét elmondjam mindenkinek .
Prófétái által Isten már előre megígérte azt , amiről az örömhír szól . Ez az ígéret a szent Írásokban található . Az örömhír Isten Fiáról szól , Urunkról , Jézus Krisztusról .
Ő , az emberi természetét tekintve Dávid családjából született ,
de a Szent Szellem csodálatosan bebizonyította , hogy Jézus az Isten Fia , amikor őt a halálból feltámasztotta .
Urunk , Jézus Krisztus által kaptam kegyelmet és apostoli megbízást , hogy az ő nevéért az összes nem zsidó népből származókat elvezessem a hitre és az engedelmességre .
Ti is ezek közül valók vagytok , akiket Isten arra hívott , hogy Jézus Krisztushoz tartozzatok .
Nektek írom ezt a levelet , akik Rómában laktok , akiket Isten szeret , és elhívott , hogy saját népévé legyetek . Atyánk , az Isten és az Úr Jézus Krisztus adjon nektek kegyelmet és békességet !
Először is hálát adok értetek Istenemnek Jézus Krisztus által , mert hitetekről már az egész világon beszélnek .
Tanúm az Isten , hogy amikor csak imádkozom , mindig értetek is könyörgök . Én Istent szolgálom szellemben azzal , hogy a Fiáról szóló örömüzenetet mindenkinek elmondom .
Egyre csak azt kérem Istentől , hogy végre sikerüljön meglátogatni benneteket , ha ezt ő is akarja .
Nagyon szeretnék már találkozni veletek , hogy néhány szellemi ajándékot átadjak , és ezzel megerősítselek benneteket .
Helyesebben szólva , hogy ti is , meg én is felbátorodjunk egymás hite által .
Testvéreim , szeretném , ha tudnátok , hogy már sokszor meg akartalak látogatni benneteket , de mindeddig akadályokba ütköztem . Azért akartam hozzátok menni , hogy a munkámnak közöttetek is legyen valami eredménye , akárcsak a többi nem zsidó népek között .
Nem számít , hogy valaki kulturált vagy primitív , művelt vagy tanulatlan , én mindenkinek adósa vagyok .
Ezért hát kész vagyok nektek is , akik Rómában vagytok , elmondani az örömhírt .
Nem szégyellem az örömhírt , mert az az Istennek hatalma , amellyel megmenti mindazokat , akik benne hisznek . Ezt az örömhírt Isten először a zsidóknak , azután a nem zsidó népeknek ajánlotta fel .
Az örömhír mutatja meg , hogyan teszi Isten a maga számára elfogadhatóvá az embert . Ez pedig kezdettől mindvégig az Istenben való hit által történik . Ahogyan az Írás mondja : „ Akit a hite alapján Isten elfogad , az örökké élni fog . ”
Megmutatkozik azonban Isten haragja a Mennyből azok miatt a gonosz és igazságtalan dolgok miatt , amelyeket az emberek elkövetnek , amikor gonoszságukkal letapossák az igazságot .
Igen , Isten megmutatja haragját , mert mindaz , amit Istenből megismerhetünk , világos , hiszen maga Isten mutatta meg mindenkinek .
Isten örök hatalmát és isteni természetét emberi szem nem láthatja . Ezeket mégis érzékelheti és megértheti mindenki a világ teremtése óta , amikor Isten teremtményeit látja . Így tehát , nincs mentség azok számára ,
akik felismerték Istent , de mégsem tisztelték őt Istenként , sem nem voltak hálásak iránta . Ezért gondolkodásuk értelmetlen lett , és ostoba szívük egyre jobban elsötétült .
Bár magukat bölcseknek tartották , bolondok lettek .
Az örökké élő Isten dicsőségét elhagyták , és helyette bálványokat imádtak , amelyek halandó emberekre , madarakra , négylábú állatokra és hüllőkre hasonlítottak .
Ezért Isten is elhagyta őket , és engedte , hogy szívük gonosz vágyait kövessék : szexuális bűnökben éljenek , és egymás testével gonosz dolgokat műveljenek .
Az Istenről szóló igazságot hazugsággal cserélték fel . A Teremtő Isten helyett azokat imádták és szolgálták , amiket Isten teremtett . Pedig az imádat egyedül Istent illeti , aki örökké áldott legyen ! Ámen .
Mivel ezt tették , Isten is átadta őket a saját szégyenletes kívánságaiknak . Az asszonyok felcserélték a férfiakkal való természetes szexuális kapcsolatot más nőkkel való természetellenes szexuális kapcsolatra .
Hasonlóképpen a férfiak is elhagyták az asszonyokkal való természetes szexuális kapcsolatot , és más férfiakat kívántak meg égető vágyakozással . Így azután a homoszexuális férfiak egymással követtek el szégyenletes dolgokat , és a saját testükben kapták meg a büntetést , amelyet ezzel a természetellenes életmóddal megérdemeltek .
Mivel Istent nem tartották méltónak arra , hogy ismeretét megőrizzék , ezért Isten is magukra hagyta őket . Engedte , hogy megromlott gondolkodásuk szerint olyan dolgokat tegyenek , amelyeket nem lenne szabad .
Mindenféle igazságtalanság , gonoszság , kapzsiság és rosszakarat tölti be őket . Tele vannak irigységgel , gyilkos szándékkal , veszekedéssel , alattomossággal , mindig rosszat gondolnak a másikról ,
pletykálnak és vádolják a másikat , Istent gyűlölik , gúnyolódnak , erőszakosak , dicsekvők , gonosz dolgokat találnak ki , szüleik iránt engedetlenek ,
ostobák , nem tartják meg ígéreteiket , szeretet nélkül és könyörtelenül bánnak az emberekkel .
Jól ismerik Isten igazságos törvényét , és tudják , hogy akik ilyen dolgokat tesznek , méltók a halálra . Mégis folytatják ezeket a gonosz dolgokat , sőt helyeslésükkel bátorítják azokat , akik hasonlóan élnek .
Ezért nincs mentség számodra , akárki is legyél , ha magadat bírónak képzeled , és mások felett ítélkezel . Mert ha másokat elítélsz , azzal magadra is ítéletet mondasz . Hiszen te magad is ugyanazokat a dolgokat teszed , amelyek miatt a másikat elítéled !
Igen , Isten valóban elítéli azokat , akik ilyen gonosz dolgokat tesznek , és tudjuk , hogy ez az ítélet igazságos .
De hogyan képzeled , hogy elkerülheted Isten ítéletét , ha elítéled azokat , akik ilyeneket tesznek , miközben te magad is ugyanúgy élsz ?
Vagy talán semmibe veszed Isten gazdagon áradó jóságát , elnézését és nagy türelmét ? Nem veszed észre , hogy jóságával arra az elhatározásra akar vezetni , hogy megváltoztasd a gondolkodásodat és egész életed ? !
Mivel azonban megmakacsoltad magad , és szíved nem akar megváltozni , Isten haragját gyűjtöd a magad számára . Ez pedig majd a Harag Napján mutatkozik meg , amikor Isten igazságos ítéleteit mindenki meglátja .
Isten ugyanis mindenkit a tettei szerint jutalmaz , vagy büntet meg .
Örök életet ad azoknak , akik kitartóan törekednek jót tenni , és ezzel a dicsőséget , tisztességet és a romolhatatlan életet keresik .
Akik viszont önző módon nem engedelmeskednek az igazságnak , sőt az igazságtalanságot szolgálják , azok Isten súlyos haragjával fognak találkozni .
Nyomorúság és szenvedés lesz a sorsa mindenkinek , aki gonosz dolgokat tesz . Ez lesz a sorsa először a zsidóknak , azután a többieknek is .
Akik viszont jót tesznek , azok dicsőséget , tisztességet és békességet nyernek . Ez lesz a sorsa először a zsidóknak , azután a többieknek is .
Isten ugyanis senkivel sem kivételez .
Akik nem ismerték Isten Törvényét , és úgy követtek el bűnt , azok úgy pusztulnak majd el , mint Törvényen kívüliek . Akik viszont a Törvény alatt éltek , és úgy vétkeztek , azokat maga a Törvény ítéli el .
Pusztán attól , hogy ismeri a Törvényt , még senki sem válik Isten számára elfogadhatóvá . Isten csak azt az embert tekinti elfogadhatónak , aki meg is teszi , amit a Törvény követel .
A nem zsidó népek , akik nem ismerik a Törvényt , ösztönösen mégis azt teszik , amit a Törvény megkövetel . Így , bár Törvényük nincs , ők maguk lesznek törvénnyé saját maguk számára .
Ezzel azt mutatják , hogy a Törvény követelései szívükbe vannak írva . Hasonlóképpen van ez az érzéseikkel is . Néha úgy gondolják , hogy rossz , amit tettek , és emiatt bűntudatuk van . Máskor úgy gondolják , helyesen cselekedtek , és nem érzik magukat bűnösnek .
Mindezek a dolgok nyilvánvalóvá lesznek azon a Napon , amikor Isten meg fogja ítélni az emberek titkait Jézus Krisztus által . Ezt mondja az örömhír , amelyet én hirdetek .
Mi a helyzet veled , aki zsidónak mondod magad ? A Törvényben bízol , és Istennel dicsekszel ,
hogy ismered akaratát , és képes vagy mindig a legjobbat választani , hiszen a Törvény megtanított rá .
Azt gondolod , hogy te vagy a vakok útmutatója , a sötétségben élők világossága ,
a tudatlanok vezetője és a szellemileg kiskorúak tanítója , mivel a Törvényben tiéd a formába öntött ismeret és igazság .
Ha ezt gondolod , akkor miért nem tanulod meg magad is , amit másoknak tanítasz ? Azt hirdeted : „ Ne lopj ! ” —de te magad mégis lopsz ? !
Azt mondod : „ Ne légy házasságtörő ! ” , és közben mégis házasságtörést követsz el ? ! Utálod ugyan a bálványokat , és mégis lopsz a templomokból ? !
Te , aki a Törvénnyel dicsekszel , miért hozol szégyent Istenre azzal , hogy nem engedelmeskedsz a Törvénynek ? !
Ezért mondja az Írás : „ Miattatok , a zsidók miatt szidják Isten nevét a nem zsidó népek . ”
Az , hogy körül vagy metélve , csak akkor ér valamit , ha engedelmeskedsz a Törvénynek . Ha nem engedelmeskedsz , akkor hiába vagy körülmetélt , semmiben sem különbözöl azoktól , akik nincsenek körülmetélve .
A nem zsidók nincsenek ugyan körülmetélve , de ha a Törvény igazságos rendelkezései szerint élnek , akkor Isten mégis úgy tekinti őket , mintha körülmetéltek lennének .
Te , miután zsidó vagy , ismered az írott Törvényt , és körül is vagy metélve . De ha vétkezel a Törvény ellen , akkor azok ítélnek el , akik ugyan nincsenek körülmetélve , mégis teljesítik a Törvényt .
Mert nem az az igazi zsidó , aki kívülről annak látszik . Nem az az igazi körülmetélés , amely a férfi testén történik .
Az az igazi zsidó , aki titokban , a szívében zsidó . A valódi körülmetélés pedig a szívben történik , a Szent Szellem által , nem pedig az írott Törvény parancsai szerint . Akinek a szíve van körülmetélve , az Istentől kap dicséretet , nem emberektől .
Akkor mi az előnye a zsidóknak a többi népekkel szemben ? Van-e valami értelme a körülmetélkedésnek ?
Igen , a zsidók sok tekintetben különlegesek ! A legfontosabb az , hogy Isten rájuk bízta a beszédeit .
És mi a helyzet , ha néhányan a zsidók közül hűtlenek lettek hozzá ? Vajon emiatt Isten már nem fogja megtenni , amit ígért ?
Dehogynem ! Hiszen Isten még akkor is meg fogja tenni , amit mondott , ha az összes ember mind hazudik . Mert ezt mondja az Írás Istenről : „ Igaznak bizonyulsz , abban , amit mondasz , és győztes leszel , mikor vádolnak téged . ”
De mit válaszoljunk arra az ellenvetésre , hogy ezek szerint , ha valami rosszat teszünk , az még világosabban megmutatja , hogy Istennek igaza van ? Vajon nem igazságtalan Isten , hogy mégis megbüntet ? — kérdezhetné valaki , az emberi okoskodás szerint .
Nem , Isten semmi esetre sem igazságtalan ! Hiszen akkor hogyan ítélkezhet az egész világ felett ?
Erre azt mondhatná valaki : „ Amikor hazudok , az tulajdonképpen Isten igazságát mutatja meg , és dicsőségét növeli . Akkor viszont miért ítél el engem ? ”
Ha ez igaz volna , akkor már azt is mondhatnánk : „ Vétkezzünk csak nyugodtan , úgyis jó származik belőle ! ” —és valóban vannak , akik hamisan azzal vádolnak engem , hogy ezt tanítom . De akik ilyesmit mondanak , hazudnak . Az ilyen rágalmazók megérdemlik , hogy Isten elítélje őket !
Mi következik ebből ? Talán mi , zsidók különbek vagyunk , mint a nem zsidók ? Dehogyis ! Hiszen éppen az előbb bizonyítottam be , hogy zsidók és nem zsidók egyformán a bűn hatalma alatt vannak .
Mert ezt mondja az Írás : „ Nincs bűntelen ember , egy sem ,
nincs senki , aki megértené , nincs , aki keresné Istent .
Mindannyian elfordultak Istentől , és megromlottak , nincs aki jót tenne , egy sem ! ”
„ Torkuk nyitott sír , nyelvük megtévesztő hazugságot szól . ” „ Kígyóméreg van ajkukon . ”
„ Szájuk átkozódással és keserűséggel van tele . ”
„ Sietnek , hogy gyilkolhassanak .
Amerre csak mennek , pusztulást és nyomorúságot okoznak .
A békesség útját nem ismerik . ”
„ Nincs bennük sem istenfélelem , sem Isten iránti tisztelet . ”
Ezeket a Törvény azoknak mondja , akik a Törvény hatalma alatt élnek . Ezért a zsidók sem mentegetőzhetnek . Így azután kivétel nélkül mindenki , zsidó és nem zsidó egyaránt Isten ítélete alá kerül .
Miért ? Mert senki sem képes arra , hogy a Törvény parancsainak teljesítésével Isten számára elfogadhatóvá legyen . Hiszen a Törvény csak rávilágít a bűneinkre , hogy világosan meglássuk és felismerjük azokat .
Isten azonban mégis képes arra , hogy a maga számára elfogadhatóvá tegye az embert a Törvény nélkül is . Nekünk meg is mutatta ezt az új utat , amelyről már a Törvény és a próféták is beszéltek .
Isten ugyanis mindenkit elfogad , aki Jézus Krisztusban hisz , attól függetlenül , hogy az illető zsidó , vagy nem zsidó .
Hiszen minden ember vétkezett , és emiatt nem méltó arra , hogy Isten dicsőségében részesüljön .
Isten azonban kegyelemből teszi a maga számára elfogadhatóvá az embert . Ez Isten ajándéka , amit Jézus Krisztusban kaphatunk meg . Ezt jelenti a megmenekülés !
Isten azért küldte Jézust , hogy akik benne hisznek , azoknak a bűneit megbocsássa . Ez Jézus vére , vagyis a halála által lehetséges . Így mutatta meg Isten , hogy ő mindig igazságos . Igazságosságát mutatja az , hogy türelmes volt , és a múltban nem büntette meg az embereket bűneikért .
De ugyanígy az is Isten igazságosságát bizonyítja , hogy a mi időnkben azokat , akik Jézus Krisztusban hisznek , elfogadja .
Ezek után dicsekedhetünk-e valamivel ? Egyáltalán nem ! És miért nem ? Vajon az a törvény teszi lehetetlenné , amely a tetteken alapul ? Nem , hanem a hit törvénye !
Miért ? Mert az ember az Istenben való hite által válik Isten számára elfogadhatóvá . Azok által a tettek által , amiket a Törvény megkövetel , ez egyáltalán nem lehetséges ! Erről meg vagyok győződve !
Vagy talán Isten csak a zsidók Istene ? Nem lehet egyúttal más népeké is ? Bizony , ő a nem zsidók Istene is !
Hiszen csak egy Isten van , és ő az , aki a zsidókat a hitük által teszi elfogadhatóvá , a nem zsidókat pedig ugyancsak a hitükön keresztül .
Vajon érvénytelenné akarom-e tenni a Törvényt , amikor a hitet hangsúlyozom ? Egyáltalán nem ! Sőt , inkább megerősítem a Törvény érvényességét a hit által .
Ábrahám volt népünk ősapja . Mit mondjunk arról , amit ő tapasztalt a hittel kapcsolatban ?
Ha Ábrahám a tettei alapján lett volna elfogadható Isten számára , akkor dicsekedhetne . De Isten előtt nincs mivel dicsekedjen !
Nézzük csak , mit mond erről az Írás : „ Ábrahám hitt Istenben , Isten pedig elfogadta Ábrahám hitét . Így lett Ábrahám Isten számára elfogadható . ”
Aki dolgozik , annak nem ajándékot adnak , hanem jogos fizetést kap a munkájáért .
De a tettei alapján senki nem lesz elfogadható Isten számára . Bíznia és hinnie kell Istenben , aki a bűnös embert a hite alapján fogadja el .
Ugyanerről beszélt már Dávid is , amikor boldognak mondja azt , akit Isten a tetteitől függetlenül , a hite alapján fogad el :
„ Boldogok , akiknek Isten megbocsátotta , amikor a Törvény ellen vétkeztek , akiknek bűneit eltakarta !
Boldog ember , akinek bűneit nem tartja számon az ÚR ! ”
Vajon csak a körülmetéltek juthatnak el erre a boldog állapotra , vagy a körülmetéletlenek is ? Ezt mondja erről az Írás : „ Ábrahám hitt Istenben , aki ezért elfogadta Ábrahámot . ”
De mikor történt ez ? Körülmetélkedése előtt , vagy után ? Bizony , még az előtt !
A körülmetélés jelét Ábrahám éppen annak bizonyítékául kapta , hogy őt körülmetéletlen állapotában , hite alapján Isten már elfogadta . Így ősapjává lett minden olyan hívőnek is , aki ugyan nincs körülmetélve , Isten mégis elfogadja .
Ugyanakkor Ábrahám azoknak a hívőknek is ősapja , akik körül vannak metélve . Azonban nem a körülmetélés miatt számít ősapjuknak , hanem csak akkor , ha ezek az emberek is ugyanúgy hisznek Istenben , mint ahogy Ábrahám hitt , amikor még nem volt körülmetélve .
Ábrahám és utódai azt az ígéretet kapták , hogy az egész világot örökölni fogják . De ezt nem a Törvény alapján ígérték Ábrahámnak , hanem azért , mert a hite alapján Isten elfogadta őt .
Ha ugyanis azok lennének az örökösök , akik a Törvény alatt élnek , akkor a hitnek nincs semmi értelme , és az előbbi ígéret semmit sem ér .
Mert a Törvény Isten haragját kelti fel azok ellen , akik nem engedelmeskednek neki . Ahol viszont nincs semmiféle törvény , ott nem is lehet ellene vétkezni .
Amit Isten megígért , azt csak hit által kaphatjuk meg . Ez azért van így , hogy ajándékba kapjuk , kegyelemből . Így tehát az ígéret Ábrahám minden utódja számára biztosítva van . Nemcsak azoknak , akik a Törvény alatt élnek , hanem azoknak is , akiknek ugyanolyan hitük van , mint Ábrahámnak . Ő tehát mindannyiunk ősapja .
Ahogyan az Írás is mondja : „ Sok nép ősapjává tettelek téged . ” Ezt az ígéretet Ábrahám azért kapta , mert hitt Istenben , aki életre kelti a holtakat , és megteremti azokat , akik most még nem léteznek .
Nem volt már semmi remény arra , hogy gyermeke szülessen , Ábrahám mégis hitt Istenben , és kitartott ebben a hitében . Ezért lett sok népnek ősapjává , ahogy ezt Isten megígérte neki : „ Sok-sok utódod lesz . ”
Ábrahám akkor majdnem száz éves volt , ezért a testét tekintve már nagyon megöregedett . Hasonlóképpen Sára is meddő és nagyon idős volt . Ábrahám azonban nem ezekre tekintett , és a hite sem ingadozott .
Ellenkezőleg , Isten ígéretét tartotta szeme előtt . Nem kételkedett abban , hogy amit Isten megígért neki , azt meg is fogja tenni . Hite megerősödött , és dicsőséget adott Istennek .
Teljesen meg volt győződve arról , hogy Isten meg is tudja tenni , amit megígért .
Ezért mondja az Írás : „ Isten elfogadta Ábrahám hitét , és ő ez által lett Isten számára elfogadhatóvá . ”
Azonban nem csak Ábrahámra vonatkozik , amikor ezt mondja : „ Isten elfogadta Ábrahám hitét ” ,
hanem ránk is , mert mi is hiszünk , és a hitünk alapján fogadott el bennünket Isten . Igen , hiszünk abban , aki feltámasztotta Urunkat , Jézust a halálból .
Neki ugyanis a bűneink miatt kellett meghalnia , és azért támadt fel a halálból , hogy mi Isten számára elfogadhatók legyünk .
Most tehát Isten elfogad bennünket a hitünk alapján . Ezért Urunk , Jézus Krisztus által békességben élünk vele .
Hitünk által Jézus bevitt bennünket Isten kegyelmébe , amelyben élünk , és amit élvezünk . Nagyon örülünk annak , hogy reménységünk szerint részt fogunk venni Isten dicsőségében .
De nemcsak ennek örülünk , hanem a megpróbáltatásoknak is , amelyeket ki kell állnunk . Miért ? Mert tudjuk , hogy ezek türelmes kitartást fejlesztenek ki bennünk .
A türelmesség eredménye a kipróbált jellem , abból pedig reménység származik .
Ez a reménység pedig soha nem fog csalódást okozni . Hiszen Isten szeretete betöltötte szívünket a Szent Szellem által , aki Isten ajándéka a számunkra .
Amikor eljött a megszabott ideje , Krisztus meghalt értünk , bűnösökért . Mi akkor még gyengék voltunk .
Nehéz volna olyan embert találni , aki hajlandó lenne meghalni , hogy valaki mást megmentsen , még akkor is , ha az a másik igazságos . Egy jó emberért talán mégis vállalná a halált valaki ,
Isten azonban azzal mutatta meg , mennyire szeret bennünket , hogy Krisztus már akkor meghalt értünk , amikor még a bűneinkben éltünk .
Akkor most mennyivel inkább megmenekülünk Isten haragjától Krisztus által ! Hiszen Isten már elfogadott bennünket Krisztus vére , vagyis a halála által .
Amikor még ellenségei voltunk , Isten békét kötött velünk a saját Fia halála árán . Mennyivel inkább megment bennünket Krisztus élete most , miután már békességben élünk Istennel .
Sőt , mi még több , örülünk és dicsekedünk is Istennel , Urunk , Jézus Krisztus által , aki békét teremtett köztünk és Isten között .
A bűn egyetlen ember : Ádám által lépett be a világba . A bűn által pedig bejött a halál is , amely mindenkit elért . Mindenkinek meg kell halnia , mert mindenki vétkezett .
Bűn már a Mózesi Törvény előtt is volt a világban . De amíg nincs Törvény , addig a bűnt sem lehet senkinek felszámítani .
Ádámtól Mózesig mégis mindenki felett a halál uralkodott . Még azok felett is , akik nem úgy vétkeztek , ahogyan Ádám engedetlen volt Isten parancsának . Ádám sokkal előbb élt , mint Krisztus , mégis hasonlított rá .
Isten ajándéka , a kegyelem azonban másképpen működik , mint Ádám bűne ! Igaz , Ádám bűne sok ember halálát okozta , de Isten kegyelme és ajándéka sokkal hatásosabb és bőségesebben árad ki sok-sok emberre . Ezt a kegyelem-áradást egy másik ember , Jézus Krisztus kegyelme tette lehetővé .
Ez a kegyelem-ajándék azonban nem olyan , mint Ádám bűnének következménye . Hiszen az ítélet már egyetlen bűnt is halállal büntetett . Ezzel szemben , a kegyelem ajándéka sok-sok bűn elkövetése után is elfogadhatóvá teszi a bűnösöket Isten számára .
Egyetlen ember bűne miatt a halál valóban uralomra jutott azon az egy személyen keresztül . De ha ez így van , mennyivel inkább uralkodnak az életben a másik ember , Jézus Krisztus által azok , akikre bőségesen árad Isten kegyelme . Ezek ajándékba kapták , hogy Isten elfogadhatónak tekinti őket .
Egy ember bűne az összes többi számára is ítéletet eredményezett . Ugyanígy , amit az a másik ember — Jézus Krisztus — Isten akarata szerint elvégzett , az mindenki számára lehetővé tette , hogy Isten elfogadja őt , és örökké éljen .
Ahogyan egyetlen ember engedetlensége következtében sokan bűnössé lettek , úgy egyetlen ember engedelmessége által sokan elfogadhatóvá válnak Isten számára .
Isten adta a Törvényt , és ez csak tovább szaporította a bűnöket . De ahol elszaporodott a bűn , ott Isten még több kegyelmet ad .
Azért tette ezt Isten , hogy ahhoz hasonlóan , ahogy a bűn uralkodott a halál által , a kegyelem is uralkodjon azáltal , hogy Isten az embereket elfogadhatónak tekinti . Ez pedig az örök életre vezet , Urunk , Jézus Krisztus segítségével .
Mi következik mindebből ? Éljünk továbbra is a bűnben , hogy annál több kegyelmet kapjunk Istentől ?
Szó sem lehet róla ! Hogyan élhetnénk tovább is bűnben , ha egyszer már meghaltunk a bűn számára ?
Vagy talán elfelejtettétek , hogy mi , akik bemerítkeztünk Krisztus Jézusba , az ő halálába merültünk bele ? !
Amikor belemerültünk Jézus halálába , akkor el is temettek bennünket vele együtt . Ez pedig azért történt , hogy mi is új életben induljunk el , ugyanúgy , mint ahogy Krisztust az Atya-Isten dicsőséges hatalma feltámasztotta a halálból .
Mert ha eggyé váltunk Krisztussal a halálában , akkor egyesülni fogunk vele a feltámadásában is .
Tudjuk , hogy régi emberi természetünket vele együtt keresztre feszítették . Ez azért történt , hogy a bűnnek ne legyen hatalma felettünk , és többé ne legyünk a bűn rabszolgái .
Aki ugyanis meghalt , az felszabadult a bűn hatalma alól .
Mivel Krisztussal együtt meghaltunk , hisszük , hogy vele együtt fogunk élni is .
Hiszen tudjuk , hogy mivel Krisztus feltámadt a halálból , többé nem hal meg soha . A Halálnak nincs többé hatalma felette .
Mert Krisztus azért halt meg , hogy egyszer és mindenkorra legyőzze a bűn hatalmát . Mióta viszont feltámadt és él , Istennek él .
Hasonlóképpen , ti is tekintsétek magatokat halottnak a bűn számára . Ugyanakkor tekintsétek magatokat élőknek is , mint akik Istenért éltek , Jézus Krisztusban .
Ne uralkodjon tehát a bűn bennetek , amíg ezen a földön éltek , és soha ne engedjetek gonosz kívánságainak !
Ne adjátok oda testeteket , se annak részeit a bűn szolgálatára ! Ne legyenek a gonoszság eszközei ! Ellenkezőleg , álljatok mindenben Isten rendelkezésére , mint akik feltámadtatok a halálból , hogy a testetek és annak részei a jó célokat szolgálják .
A bűn nem fog uralkodni többé rajtatok , hiszen nem a Törvény , hanem a kegyelem uralma alatt éltek .
Mit tegyünk hát ? Vétkezzünk , mivel már nem a Törvény , hanem a kegyelem uralma alatt élünk ? Semmiképpen !
Nem tudjátok , hogy akinek a szolgálatára odaszánjátok magatokat , annak szolgaként kell majd engedelmeskednetek ? Igen , ha a bűnt szolgáljátok , akkor az ő rabszolgái vagytok — ennek pedig halál az eredménye ! Ha viszont Istennek engedelmeskedtek , annak az lesz az eredménye , hogy Isten elfogad benneteket .
Régebben ti is a bűn rabszolgái voltatok . De hála Istennek , hogy teljes szívvel engedelmeskedtetek annak a tanításnak , amelyet megismertetek .
Így felszabadultatok a bűn uralma alól , és igaz célokat szolgáltok .
Azért használok ilyen hétköznapi példákat , hogy megértsétek , amit mondani akarok . Régen a bűnnek és gonosz dolgoknak szántátok oda a testeteket , és valóban ezeket szolgáltátok . Ugyanúgy , most szánjátok oda tagjaitokat és egész lényeteket az igazságosság szolgálatára , hogy Istennek tetsző életet éljetek !
Mert amikor még a bűn szolgái voltatok , nem is törődtetek a jó célokkal .
Mi volt ennek az eredménye ? Olyan dolgok , amiket ma szégyelltek , mert végül a halálhoz vezetnek .
Most azonban felszabadultatok a bűn uralma alól , és Isten rabszolgái lettetek . Ez olyan életre vezet , amelyet csakis Istenért éltek , s ennek a végeredménye az örök élet .
A bűn szolgálatáért a jogos fizetség a halál . Isten kegyelmének ajándéka ellenben az örök élet , s ezt Urunkban , Krisztus Jézusban kaphatjuk meg .
Testvéreim , ti mind ismeritek Mózes Törvényét . Tudjátok azt is , hogy a Törvénynek csak addig van hatalma valaki felett , amíg él .
Például a férjes asszonyt mindaddig a férjéhez köti a Törvény , amíg a férje él . De ha meghal a férje , az asszony felszabadul a házasságra vonatkozó törvény alól .
Ezért ha más férfi felesége lesz , amíg az első férje él , akkor a Törvény szerint a házasságtörés bűnét követi el . De ha meghal a férje , az asszony felszabadul a házassági törvény alól . Ekkor már nem követ el házasságtörést , ha más férfi felesége lesz .
Hasonlóan van ez veletek is , testvéreim . Ti is meghaltatok a Törvény számára Krisztussal együtt , amikor ő testileg meghalt . Így most már Krisztushoz tartoztok , aki azért támadt fel a halálból , hogy ezentúl Istennek szolgáljunk .
Az elmúlt időkben még régi emberi természetünk uralkodott rajtunk . A Törvény bűnös kívánságokat keltett életre bennünk , ezért követtük el a bűnöket . Ennek pedig olyan következményei voltak , amelyek a halál felé vezettek bennünket .
Akkor a Törvény foglyai voltunk , most azonban felszabadultunk ebből a rabságból , mert a régi emberi természetünk meghalt . Most már új módon szolgáljuk Istent , a Szent Szellem által , nem pedig a régi , írott szabályok szerint .
Mi következik tehát mindebből ? Vajon a Törvény és a bűn ugyanaz a dolog ? Semmi esetre sem ! Az viszont igaz , hogy a Törvény nélkül nem tudtam volna , mi a bűn . Például , nem tudnám , mit jelent a bűnre csábító kívánság , ha a Törvény nem mondaná : „ Ne kívánd ! ”
Ez a parancs tehát lehetőséget teremtett a bűnnek , hogy különféle , bűnre csábító kívánságokat ébresszen bennem . A Törvény nélkül ugyanis a bűnnek nincs ereje .
Korábban úgy éltem , hogy nem ismertem a Törvényt . Később azonban , amikor megismertem a parancsokat , megelevenedett bennem a bűn ,
én pedig meghaltam . Így az a parancs okozta halálomat , amelynek életet kellett volna adnia .
A bűn számára ugyanis lehetőség nyílt a parancs által , hogy becsapjon és megöljön engem .
A Törvény és a parancs tehát szent , igazságos és jó .
Ezek szerint az okozta halálomat , ami jó ? Nem , dehogyis ! A bűn azonban felhasznált valamit , ami egyébként jó , hogy megöljön engem . Ez azért történt , hogy tisztán megláthassam a bűn valódi természetét . A parancs arra volt jó , hogy lássam : mennyire gonosz dolog a bűn !
Tudjuk , hogy a Törvény szellemi természetű , én azonban nem vagyok szellemi , hanem testi természetemet követve élek , és a bűn rabszolgája vagyok .
Nem értem saját tetteimet : nem a jó dolgokat teszem , amit akarok , hanem a rossz dolgokat , amiket nem akarok .
Mivel valójában nem akarom elkövetni azokat a rossz dolgokat , amiket mégis megteszek , ezzel igazat adok a Törvénynek . Igen , a Törvény jó !
Valójában nem is én vagyok , aki ezeket a rossz dolgokat teszem , hanem a bűn , amely bennem lakik .
Jól tudom , hogy semmi jó nem lakik bennem , vagyis a régi emberi természetemben , hiszen a jót akarom tenni , mégis képtelen vagyok rá .
Mert nem a jót teszem , amit annyira szeretnék , hanem a rosszat , amit nem akarok .
De ha azt teszem , amit nem akarok , akkor már nem is én teszem azt , hanem a bennem lakó bűn .
Tehát , ez érvényes rám nézve : a jót szeretném tenni , mégis mindig a rosszat találom magamban .
Ami az értelmemet illeti , szeretem Isten törvényét .
Azonban látok egy másik törvényt , amely a testemben működik . Ez a bűn törvénye , amely az értelmem által elfogadott törvény ellen harcol . Emiatt vagyok fogoly , a bűn törvényének börtönébe zárva .
Milyen szörnyű helyzetben vagyok ! Ki szabadít meg engem ebből a testből , amely a halál felé halad ?
Isten az , aki megszabadít ! Hálát adok Istennek , hogy valóban megszabadít , Urunk , Jézus Krisztus által ! Tehát , ami engem illet , értelmemmel ugyan Isten törvényét szolgálom , ugyanakkor a régi emberi természetem a bűn törvényének rabszolgája .
Így azután senki sem ítéli el azokat , akik a Krisztus Jézusban élnek .
Miért ? Mert a Krisztus Jézusban az Élet Szellemének törvénye felszabadított a bűn törvénye alól , amely a halálba vezet .
Így oldotta meg Isten azt , amire a Mózesi Törvény képtelen volt , mivel a régi emberi természet miatt nem volt rá ereje . Isten azonban saját Fiát küldte el hozzánk , hogy általa elbánjon a bűnnel . Igen , a Fiú ugyanolyan testben élt a földön , mint amilyenben most mi élünk . Isten ezt az emberi testet , Jézus testét használta fel arra , hogy általa elítélje a bűnt .
Így érte el azt , hogy a Törvény jogos követeléseinek meg tudjunk felelni . Mi ugyanis nem a régi emberi természetünket követjük , hanem a Szent Szellem szerint élünk .
Akik régi emberi természetük szerint élnek , azok egyre csak arra törekednek , amit ez a régi természet kíván . Akik azonban a Szent Szellem szerint élnek , azok arra törekednek , és azzal foglalkoznak , amit a Szent Szellem kíván .
Régi emberi természetünk igyekezete végül is a halálhoz vezet . A Szent Szellem azonban mindig az életre és a békességre törekszik .
Régi emberi természetünk törekvése tehát ellentétes Isten törekvésével , mivel nem akar , de nem is tud engedelmeskedni Isten törvényének .
Ezért , akik a régi emberi természetük uralma alatt élnek , azok nem tetszenek Istennek .
Ti azonban már nem a régi emberi természet irányítása alatt éltek , hanem a Szent Szellem uralma alatt . De csak akkor , ha valóban bennetek él Isten Szelleme , mert ha nem , akkor nem is tartoztok Krisztushoz .
Ha viszont Krisztus valóban bennetek él , akkor a Szent Szellem életet ad nektek , mert Krisztus elfogadhatóvá tett benneteket Isten számára . Testetek ellenben mindig halott marad a bűn miatt .
A Szent Szellem , aki feltámasztotta Jézust a halálból , bennetek lakik . Ezért az , aki Krisztust feltámasztotta a halálból , a ti halandó testeteket is meg fogja eleveníteni , a bennetek lakó Szent Szellem által .
Így tehát , testvéreim , nem vagyunk a régi emberi természetünk uralma alatt . Nem kell , hogy annak a kívánságai szerint éljünk .
Ha ugyanis a régi emberi természet szerint éltek , meg fogtok halni . Ha viszont a Szent Szellem segítségével abbahagyjátok a rossz dolgokat , akkor fogtok igazán élni .
Mert azok az Isten fiai , akiket Isten Szelleme irányít .
Hiszen a Szent Szellem , akit befogadtatok , nem tesz újra rabszolgává , hogy féljetek . Ellenkezőleg ! A Szent Szellem Isten fiaivá tesz bennünket , és az ő segítségével így kiálthatunk Istenhez : „ Abba ! ”
Maga a Szent Szellem a mi szellemünkkel együtt megerősíti , hogy Isten gyermekei vagyunk .
Ha viszont gyermekek , akkor örökösök is . Valóban , mi Krisztussal együtt kapunk örökséget Istentől ! De csak akkor , ha együtt is szenvedünk Krisztussal . Akkor pedig vele együtt veszünk részt a dicsőségben is .
Úgy gondolom , jelenlegi szenvedésünk szóra sem érdemes ahhoz a dicsőséghez képest , amelyben részünk lesz .
Mert az egész teremtett világ feszült figyelemmel várja , hogy Isten végre mindenkinek megmutassa , kik az ő fiai .
Azért várja ennyire , mert a teremtett világ az elmúlás hatalma alá van kényszerítve . Nem önként , hanem Isten akarata szerint , aki így rendelkezett . Ugyanakkor , a teremtett világ is abban a reményben él ,
hogy a romlás rabszolgaságából fel fog szabadulni , és ugyanazt a dicsőséges szabadságot fogja élvezni , amit az Isten gyermekei .
Jól tudjuk , hogy mind a mai napig az egész teremtett világ úgy sóhajtozik és szenved , mint a terhes asszony a szüléskor .
De nem csak a teremtett világ , hanem még mi magunk is ugyanígy sóhajtozunk . Pedig mi előleget kaptunk a Szent Szellemből ! Mégis sóhajtozva várjuk a testünk megszabadítását , hogy ezzel teljesen Isten fiaivá váljunk .
A teljes megszabadulásunk ugyanis magában foglalja ezt a reménységet : a testünk megszabadulását is . Ez azonban még nem történt meg . Ha már látható lenne , akkor nem kellene remélni . Miért is remélné valaki azt , amit már lát ?
Mivel azonban olyan valamit várunk , amit még nem kaptunk meg , türelmesen és kitartással várjunk rá !
Hasonlóképpen , a Szent Szellem is segítségünkre siet abban , amiben gyengék vagyunk . Hiszen sokszor még azt sem tudjuk , hogy miért és hogyan imádkozzunk . A Szent Szellem azonban maga könyörög értünk , szavakkal ki sem fejezhető sóhajtásokkal .
Isten ugyanis jól tudja , mi van a szívünkben , és azt is , mi a Szent Szellem szándéka . Mert ő Isten akarata szerint könyörög Isten népéért .
Egészen biztosak vagyunk benne , hogy minden összedolgozik azoknak a javára , akik Istent szeretik , és akiket ő a saját terve szerint elhívott .
Hiszen ezeket Isten már a világ teremtése előtt ismerte . Sőt , külön is választotta őket , hogy a Fiához hasonlóvá váljanak . Igen , azt akarta , hogy Fia legyen az elsőszülött a sok testvér között Isten nagy családjában .
Azt tervezte , hogy ezek a Fiához hasonlítsanak . Ezeket előre különválasztotta a maga számára , azután el is hívta őket , majd elfogadhatóvá tette , és dicsőséget is adott nekik .
Mi következik mindebből ? Mivel Isten velünk van , ki lehet ellenünk ? !
Hiszen még a saját Fiát sem kímélte meg , hanem odaadta értünk , mindnyájunkért ! Hogyne adna akkor minden egyebet is a Fiával együtt nekünk ? !
Ki vádolhatja azokat , akiket Isten kiválasztott ? Senki ! Isten felmentette őket minden vád alól !
Akkor ki ítélhetné el őket ? Talán Krisztus Jézus ? Hiszen ő nemcsak meghalt , de fel is támadt értünk ! Most pedig az Atya jobb oldalán ül , és képvisel bennünket az Atya-Isten előtt !
Mi választhat el bennünket Krisztus szeretetétől ? Elnyomás , szenvedés , nyomor , nehézségek , üldözés , éhínség , ruhátlanság , életveszély , vagy akár , ha meg is ölnek bennünket ? Nem , egyik sem !
De hiszen az Írás is ezt mondja : „ Érted gyilkolnak bennünket állandóan , olyannak tekintenek , mint a levágni való juhokat . ”
Ennek ellenére , minden ilyen nehéz helyzetben mi vagyunk a győztesek ! Sőt , még annál is többek ő általa , aki szeretett bennünket .
Igazat mondok , nem hazudok , hiszen Krisztusban élek . Tanúskodik erről a Szent Szellem által megvilágított lelkiismeretem is .
Nagy szomorúság és állandó fájdalom gyötri szívemet Izráel népe miatt ,
mert ők a testvéreim , a rokonaim . Bárcsak tudnék rajtuk segíteni ! Inkább lennék én magam átkozott , és Krisztustól elszakított , ha ezzel segíthetnék rajtuk !
Igen , őket választotta ki Isten : Izráel népét , akiket fiaivá is fogadott . Övék a dicsőség , és velük kötötte Isten a szövetségeket . Ők kapták Istentől a Mózesi Törvényt , az Isten tiszteletének és imádásának rendjét , és az ígéreteket .
Ők a mi ősapáink leszármazottjai , és emberi természete szerint közülük származik Krisztus , aki Isten minden és mindenki felett . Legyen örökké áldott ! Ámen .
Igen , szomorú vagyok Izráel népe miatt , de nem azért , mintha Isten nem teljesítette volna ígéreteit , amelyeket nekik adott . Hiszen nem mindenki számít igazán Izráel népéhez tartozónak , aki származása szerint Izráel , vagyis Jákób utódja .
Ugyanígy , nem számítanak mindannyian Ábrahám igazi gyermekeinek , akik testileg tőle származtak . Hanem ahogyan Isten megígérte Ábrahámnak : „ Utódaid Izsáktól származnak majd . ”
Tehát , Ábrahámnak nem az összes utódai számítanak Isten gyermekeinek , hanem csak azok , akik Isten ígérete szerint születtek .
Mert így hangzott az ígéret : „ A megfelelő időben visszajövök , és akkor Sárának fia születik . ”
Így volt ez Rebeka esetében is , akinek két fia volt . Mindkettőnek Izsák volt az apja , a mi ősapánk .
Ezért mondja az Írás : „ Jákóbot szerettem , Ézsaut ellenben gyűlöltem . ”
Hogyan értsük ezt ? Vajon igazságtalanság ez Isten részéről ? Nem , dehogyis !
Hiszen Isten már Mózesnek is megmondta : „ Annak adok kegyelmet , akinek akarok , és azon könyörülök , akin könyörülni akarok . ”
Tehát , Isten dönti el , hogy kin könyörül és kinek ad kegyelmet ! Ez a döntés pedig nem függ attól , hogy az emberek mit akarnak , vagy mit tesznek . Kizárólag a könyörületes Istentől függ !
Az Írás szerint ugyanis ezt mondta Isten a fáraónak : „ Azért tettelek királlyá , hogy hatalmamat megmutassam rajtad , és mindenki megismerje nevemet az egész Földön . ”
Isten tehát azon könyörül , akin akar . Viszont makaccsá és keményszívűvé tesz , akit akar .
Erre talán azt kérdezed : „ Ha Isten irányítja , amit mi — emberek — teszünk , akkor miért vádol bennünket a bűneinkért ? Hiszen senki sem állhat ellen Isten akaratának ! ”
De hát kicsoda vagy te , hogy vitába mersz szállni Istennel ? Felelősségre vonhatja-e a cserépedény a fazekas mestert : „ Miért formáltál engem ilyenné ? ”
Vagy talán nincs hatalma a fazekasnak az agyag felett ? Ugyanabból az agyagból az egyik cserépedényt díszessé , a másikat pedig közönségessé formálja .
Hasonló ehhez , amit Isten tett . Meg akarta mutatni haragját és hatalmát . Mégis türelmesen és sokáig elviselte azokat , akikre haragudott , pedig már megérdemelték volna , hogy elpusztítsa őket .
Igen , türelmesen várt arra is , hogy megmutassa kegyelmének nagy dicsőségét . Mégpedig azokon az embereken , akik elfogadták Isten kegyelmét , és akiket arra teremtett , hogy részesüljenek dicsőségéből .
Ilyenek vagyunk mi is , akiket erre hívott meg , akár a zsidók , akár a nem zsidók közül .
Ahogyan ezt az Írás is mondja Hóseás könyvében : „ Népemnek hívom majd azokat , akik nem voltak az enyémek , és szeretni fogom azt a népet , akit eddig nem szerettem .
Ugyanazon a helyen , ahol azt mondta nekik Isten : » Ti nem vagytok az én népem ! « azon a helyen az Élő Isten fiainak fogják majd hívni őket . ”
Izráelről szólva így kiáltott fel Ézsaiás próféta : „ Ha Izráel gyermekei olyan sokan vannak is , mint a tengerpart homokja , akkor is csak a nép maradéka szabadul meg ,
mert az ÚR hirtelen és teljesen végrehajtja ítéletét a földön . ”
Ahogyan előre megmondta Ézsaiás próféta : „ Ha a Seregek URa meg nem mentett volna egy keveset népe közül , olyanná lettünk volna , mint Sodoma vagy Gomora . ”
Mi következik ebből ? Azt látjuk , hogy a nem zsidók közül sokan elfogadhatóvá váltak Isten számára , pedig korábban nem is törekedtek erre . Igen , a hitük által érték el ezt .
Izráel népe azonban arra igyekezett , hogy a Törvény követeléseinek megfeleljen , és így elfogadhatóvá legyen Isten számára . De nem tudtak a Törvénynek megfelelően élni , ezért kudarcot vallottak .
Miért ? Azért , mert megpróbáltak a saját erejükből és a tetteik alapján elfogadhatóvá válni Isten számára . Nem a hitük által , és Istenben bízva törekedtek erre . Beleütköztek abba a kőbe , amelyről
az Írás ezt mondja : „ Figyeljetek rám ! Elhelyezek egy követ Sionban , amelyben az emberek megbotlanak , egy sziklát , amely miatt elesnek . De aki bízik és hisz őbenne , az nem fog csalódni . ”
Testvéreim , szívből kívánom , hogy Izráel népe megmeneküljön . Istenhez könyörgök értük , hogy ezt elérjék .
Azt elmondhatom róluk , hogy teljes erővel igyekeznek Istenhez . De nem ismerik az utat , amely hozzá vezet .
Hiszen nem értették meg , milyen módon teszi Isten az embert elfogadhatóvá a maga számára . Megpróbálták saját magukat elfogadhatóvá tenni . Isten ugyan elkészítette az útját , hogy lehet valaki a számára elfogadható , de Izráel ezt elutasította .
Mert a Törvény Krisztusban érte el a végső célját : aki bízik és hisz Jézus Krisztusban , azt Isten elfogadja .
Mert Mózes azt írja az Istennel való helyes viszonyról , amely a Törvény követelésein alapul : „ Aki mindezeket megteszi , az élni fog ezáltal . ”
Arról viszont , hogy a hit által hogyan válhatunk Isten számára elfogadhatóvá , így ír : „ Ne mondd magadban : Ugyan ki megy fel a Mennybe ? ” — vagyis , hogy a Krisztust lehozza onnan .
De ne mondd azt sem : „ Ki megy le a mélységbe ? ” — vagyis , hogy a Krisztust felhozza a halottak közül .
Hanem mit mond az Írás ? „ Egészen közel van hozzád az Isten üzenete . Ott van az a szádban és a szívedben . ” Ez pedig a hit üzenete , amit hirdetünk .
Ha tehát kimondod és elismered , hogy Jézus az Úr , és szívedben hiszed , hogy Isten feltámasztotta őt a halálból , akkor megmenekülsz .
Mert a szívünkkel hiszünk , hogy Isten számára elfogadhatók legyünk , és a szánkkal mondjuk el másoknak , amit hiszünk , hogy megmeneküljünk .
Azt mondja ugyanis az Írás : „ Senki sem fog csalódni , aki benne hisz . ”
Nincs különbség tehát zsidók és nem zsidók között . Mert ugyanaz az Úr uralkodik minden ember felett . Ő pedig bőkezűen osztja áldásait mindenkinek , aki őt hívja segítségül .
Ugyanis „ mindenki megmenekül , aki segítségül hívja az Úr nevét . ”
De hogyan hívják segítségül azt , akiben nem hisznek ? Hogyan higgyenek abban , akiről még nem is hallottak ? De hogyan hallhatnának róla , ha senki nem mondja el nekik az üzenetet ?
Viszont hogyan vihetné el valaki az üzenetet , ha nem küldik ki ? Hiszen ezt mondja az Írás : „ Milyen szép és jó , amikor jönnek , akik az örömhírt hozzák ! ”
Mégsem engedelmeskedett mindenki az örömhírnek . Hiszen Ézsaiás próféta is ezt mondta : „ Uram , ki hitte el , amit mondtunk ? ”
A hit tehát az üzenet elfogadásából származik . Az üzenetet pedig akkor fogadják el az emberek , ha valaki beszél nekik Krisztusról .
De hadd kérdezzem meg : Vajon nem hallotta a mi üzenetünket mindenki ? De bizony hallotta ! Hiszen az Írás is azt mondja : „ Az egész földkerekségen mindenhol hallatszott a hangjuk , a lakott föld széléig mindenhol hallották szavukat . ”
Újra kérdezem : talán Izráel nem értette meg ? De bizony , megértette ! Először is , már Mózes azt mondja , amikor Isten szavait adja tovább : „ Féltékennyé teszlek benneteket oly nép által , akik nem az enyémek , értelmetlen nemzettel bosszantalak fel titeket . ”
Majd Ézsaiás próféta nagy bátran így szól , amikor Isten szavait mondja : „ Megtaláltak azok , akik nem is kerestek . Megmutattam magam azoknak , akik sohasem kérdezősködtek utánam . ”
Isten ezt a nem zsidókról mondta . Izráel népéről viszont így szól : „ Egész nap kitárt karokkal vártam erre az engedetlen népre , amely ellenkezik velem , és nem akar követni . ”
Azt kérdezem tehát : vajon teljesen visszautasította és eltaszította magától Isten a saját népét ? Nem , dehogyis ! Hiszen én magam is Izráel népéhez tartozom , Ábrahám utódja vagyok , Benjámin törzséből származom .
Nem , Isten nem taszította el magától Izráel népét ! Hiszen már akkor előre kiválasztotta Izráelt , hogy a saját népe legyen , amikor még meg se születtek ! Vagy talán nem tudjátok , mit mond az Írás arról , amikor Illés próféta Izráel miatt panaszkodott Istennek ?
Azt mondta : „ Uram , prófétáidat megölték , oltáraidat lerombolták , már csak egyedül én maradtam meg , és most engem is meg akarnak ölni . ”
De mit felelt neki Isten ? Ezt : „ Meghagytam magamnak hétezer férfit , akik nem imádták Baált . ”
Ugyanígy , a mostani időben is van egy „ maradék ” , akiket Isten a kegyelme alapján választott ki .
Ez azt jelenti , hogy nem annak alapján választotta ki őket , amit tettek . Ha ez nem így volna , hanem az emberek a saját tetteik alapján tartoznának Isten népéhez , akkor Isten kegyelmének ajándéka már nem is lenne igazán ajándék .
Hogyan is van hát ez ? Izráel népe arra törekedett , hogy Isten számára elfogadható legyen , de nem érték el a céljukat . Akiket azonban Isten kiválasztott , annak a „ maradéknak ” ez mégis sikerült . A többiek szíve pedig megkeményedett , és nem akartak Isten szavára hallgatni .
Amint az Írás mondja : „ Isten a kábultság szellemét adta nekik . ” „ Olyan szemet adott nekik , amely nem lát olyan fület , amely nem hall . Így van ez mind a mai napig . ”
Dávid is ezt mondja : „ Ünnepi asztaluk legyen számukra csapda , az fogja meg őket ! Ez lesz a vesztük és büntetésük .
Homályosodjon el szemük , hogy ne lássák az igazságot , és örökre görbítsd meg a hátukat ! ”
Izráel népe elbotlott — ez igaz . De vajon végleg elestek emiatt ? Egyáltalán nem ! Éppen ellenkezőleg : botlásuk következtében jutott el a megmenekülés üzenete a nem zsidó népekhez . Ez pedig azért történt , hogy Isten Izráel népét féltékennyé tegye .
Valóban , Izráel népének botlása milyen bőséges áldást hozott az egész világnak ! Amit ők elveszítettek , azzal a nem zsidó népek lettek gazdagabbak . De ha ez így van , akkor képzeljétek el , milyen hatalmas nyereséget fog jelenteni a világnak , amikor Izráel népét Isten teljes egészében helyreállítja !
Most pedig hozzátok szólok , akik nem vagytok zsidók . Mivel Isten engem a nem zsidó népekhez küldött , teljes erőmmel arra törekszem , hogy ezt a szolgálatomat minél sikeresebben végezzem .
Közben állandóan abban reménykedem , hogy így féltékennyé tudom tenni saját népemet , és néhányat közülük is elvezethetek a megmenekülésre .
Isten valóban elfordult népemtől , de ennek következtében kibékült a többi népekkel . Ha viszont Isten visszafogadja Izráelt magához , az olyan lesz , mint mikor valaki a halálból támad fel !
Ha a kenyérből az első kis darabot Istennek szánjuk , akkor a kenyér többi része is ugyanúgy Istené . Hasonlóképpen , ha a fa gyökere Istené , akkor az ágak is hozzá tartoznak .
Olyan ez , mintha a nemes olajfa ágai közül néhányat letörnek , titeket pedig , akik a nem zsidó népek közül jöttetek , és így a „ vad olajfa ágai ” vagytok , beoltanak a letört ágak helyére . Így most már ti is részesültök mindabból a jóból , amit a nemes fa gyökere nyújt .
De ne gondoljátok , hogy különbek vagytok , mint a letört ágak ! Ha pedig jobbnak képzelitek magatokat , jusson eszetekbe : nem ti tápláljátok a gyökeret , hanem a gyökér titeket !
Lehet , hogy így gondolkoztok : „ Azért törtek le az ágak , hogy bennünket beoltsanak a szelíd olajfába . ”
Ez igaz , de gondoljátok meg , hogy azokat a hitetlenségük miatt törték le , és ti is csak a hitetek által maradhattok meg . Ezért ne legyetek büszkék , hanem féljetek !
Mert ha az olajfa saját ágait nem kímélte Isten , akkor titeket sem fog kímélni , ha nem hisztek .
Ismerd fel azért , hogy Isten nemcsak jóságos , hanem szigorú is ! Szigorú azokhoz , akik elestek , hozzátok viszont mindaddig jó , amíg megmaradtok Isten jóságában . Ha nem , akkor titeket is letör arról a fáról , mint azokat az előző ágakat .
Ugyanakkor Izráel népét ismét beolthatja a saját fájukba , kivéve , ha makacsul kitartanak a hitetlenségben . Igen , Isten meg tudja tenni , hogy újra beoltsa őket .
Nem természetes , hogy a vad olajfa ágát beoltsák a szelíd olajfába . Ti , akik a nem zsidó népek közül származtok , valóban olyanok vagytok , mint a vad olajfa ágai . Isten mégis beoltott benneteket a szelíd olajfába . Gondoljátok meg , mennyivel inkább természetes , ha a szelíd olajfa letört ágait ismét beoltják a saját fájukba ! Hiszen ezeknek az ágaknak a természet rendje szerint ott a helyük !
Testvéreim , ne a saját gondolkodásotokra támaszkodjatok ! Szeretném , ha megértenétek ezt a titkos igazságot : Izráel népe csak részben makacsolta meg magát . És még ez is csak addig tart , amíg a nem zsidó népek közül elhívott emberek teljes számban Istenhez jönnek .
Akkor majd Izráel népe teljes egészében meg fog szabadulni . Amint az Írás is mondja : „ Szabadító érkezik majd Sionból , aki minden istentelenséget kitisztít Jákób családjából .
Szövetséget kötök velük , amikor megbocsátom bűneiket . ”
Igaz , hogy Izráel népe az örömhír ellenségévé lett , de még ez is a ti javatokat szolgálja . Ennek ellenére Izráel még mindig Isten kiválasztott népe , és ő még mindig nagyon szereti őket ! Hiszen ezt megígérte Izráel ősapáinak .
Isten ugyanis soha nem veszi vissza az ajándékait , és nem vonja vissza , ha egyszer valakit elhív .
Gondoljátok csak meg ! Régebben ti sem engedelmeskedtetek Istennek . Most azonban Isten könyörült rajtatok , mivel Izráel engedetlenné vált .
Hasonlóképpen , most Izráel engedetlen , végül azonban Isten mégis megkönyörül rajtuk is ! Igen , éppen rajtatok keresztül jut el Izráel népéhez is ugyanaz a kegyelem , amelyet ti most élveztek .
Mert kivétel nélkül minden ember engedetlen Isten iránt . Ő pedig mindenkit bezárt az engedetlenség börtönébe , hogy azután mindenkin könyörülhessen .
Ó , milyen hatalmas Isten gazdagsága , milyen mélységes a bölcsessége és végtelen a tudása ! Milyen nehéz megérteni döntéseit ! Ki képes követni , hogy Isten mit miért tesz ?
Amint az Írás is mondja : „ Ugyan ki értheti az ÚR gondolatait , ki adhat neki tanácsot ? ”
„ Ki adott valaha is elsőként az ÚRnak , hogy annak visszafizetését várja ? ”
Mert mindent Isten teremtett , mindent ő tart fenn , és minden őérte létezik . Övé legyen a dicsőség örökké ! Ámen .
Isten irgalmára hivatkozva kérlek benneteket testvéreim , hogy adjátok oda magatokat Istennek ! Ez olyan , mintha élő áldozatot vinnétek Istennek , amely kedves a számára , és egyedül csak az övé . Ez az , amivel méltóan , igazán és szellemi módon tisztelitek Istent .
Ne alkalmazkodjatok a jelenlegi korszak életformájához ! Ellenkezőleg , újítsátok meg az egész gondolkodásotokat , és így gyökeresen változzatok meg ! Akkor lesztek képesek megérteni és elfogadni , amit Isten akar : ami jó , ami neki tetszik , és ami tökéletes . Ezekre igyekezzetek !
Isten különleges ajándékot adott nekem . Ezért figyelmeztetlek benneteket : senki ne tartsa magát többre , mint ami indokolt ! Józanul lássátok magatokat , a hiteteknek megfelelően . Hiszen mindenki kapott bizonyos mértékű hitet Istentől .
Mert gondoljátok csak meg : az emberi test egységes egész , de sok részből épül fel ! Az egyes részeknek mind megvan a maguk különböző feladata .
Ugyanígy van ez velünk is , akik Krisztusban vagyunk : sokan vagyunk ugyan , de együttesen alkotunk egyetlen „ testet ” . Ennek a testnek külön-külön a részei vagyunk , és kölcsönösen kapcsolódunk egymáshoz .
Különböző ajándékokat kaptunk aszerint , hogy Isten mire adott nekünk kegyelmet . Használjuk hát ezeket ! Ha például valaki a prófétálás ajándékát kapta , akkor a hite mértéke szerint használja ezt az ajándékot !
Aki a gyakorlati dolgokban való szolgálat ajándékát kapta , azzal szolgáljon ! Aki a tanítás ajándékát , az tanítson !
Aki a biztatás , bátorítás és figyelmeztetés ajándékát kapta , az biztassa , bátorítsa és figyelmeztesse a többieket ! Aki az adakozás ajándékát kapta , az adjon a többieknek egyszerűen és tiszta szívvel ! Aki azt az ajándékot kapta , hogy vezető legyen , az szorgalmasan végezze ezt a feladatot ! Aki azt kapta , hogy a szenvedőkkel jót tegyen , az tegye ezt jókedvűen és barátságosan !
A bennetek működő szeretet legyen valódi , ne képmutató ! Gyűlöljetek minden gonoszságot ! Viszont ragaszkodjatok ahhoz , ami jó !
Szeressétek egymást , ahogy a testvérek között ez természetes ! A másik testvért mindig részesítsétek előnyben magatokkal szemben !
Ha dolgozni kell , ne lustálkodjatok , a Szent Szellem tüze lobogjon bennetek , hiszen az Urat szolgáljátok !
A reménység töltsön be örömmel ! Legyetek türelmesek és kitartók , ha nehézségek vesznek körül ! Állandóan imádkozzatok !
Isten népét segítsétek adományaitokkal , ha szükségük van rá ! Gyakoroljátok a vendéglátást !
Még azokat is áldjátok meg , akik rosszat mondanak rólatok , vagy rosszat tesznek veletek ! Ne kívánjatok nekik semmi rosszat , hanem áldjátok őket !
Örüljetek együtt azokkal , akik örülnek , és sírjatok azokkal , akik sírnak !
Éljetek egyetértésben és összhangban egymással ! Ne legyetek büszkék , hanem az egyszerű emberekkel vállaljatok közösséget ! Ne becsüljétek túl magatokat !
Ha rosszat tesznek veletek , ne álljatok bosszút érte ! Arra törekedjetek , amit az emberek jónak és nemesnek tartanak !
Tegyetek meg mindent , ami tőletek telik , hogy mindenkivel békességben éljetek !
Szeretett testvéreim , ne álljatok bosszút magatokért ! Inkább bízzátok ezt Isten haragjára , mert meg van írva : „ A bosszúállás az én dolgom , én majd megfizetek , ezt mondja az ÚR . ”
Sőt , „ ha éhezik ellenséged , adj neki enni , ha szomjazik , adj neki inni ! Mert olyan ez , mintha izzó parazsat tennél a fejére . ”
Ne engedd , hogy a gonosz legyőzzön téged ! Ellenkezőleg : tedd azt , ami jó és helyes — és ezzel te fogod legyőzni őt !
Szükséges , hogy mindenki fogadja el azokat az embereket és hatóságokat , akik kormányoznak , és engedelmeskedjen nekik ! Mert mindazokat , akik gyakorolják a hatalmat , Isten jelölte ki . Bizony , mindenki Istentől kapja a hatalmat a kormányzásra !
Így tehát aki nem engedelmeskedik a hatóságoknak , az valójában Isten rendelkezésével fordul szembe . Akik viszont ellenkeznek Isten parancsaival , azok ítélet alá kerülnek .
A hatalmon lévők nem azért vannak , hogy azok féljenek tőlük , akik rendesen élnek és jó dolgokat tesznek . Féljenek azok , akik valami rosszat tesznek ! Ha nem akarsz félni a hatóságoktól , akkor élj tisztességesen és tedd azt , ami jó — és dicséretet kapsz tőlük !
Mert ők valójában Isten szolgái a te érdekedben . De ha valami rosszat teszel , akkor joggal félhetsz tőlük , mert hatalmuk van arra , hogy megbüntessenek , és élni is fognak vele ! Isten szolgái ők , hogy Isten haragja szerint álljanak bosszút azokon , akik valami gonosz dolgot tettek .
Tehát szükséges , hogy fogadd el őket és engedelmeskedj nekik ! De nem csak a büntetéstől való félelem miatt , hanem azért is , mert tudod , hogy ez a helyes .
Ezért kell adót is fizetnetek . Hiszen a hatalom emberei Isten szolgái mindenkinek a javára , és erre a szolgálatra szánják az idejüket .
Adjátok meg tehát mindenkinek , amivel tartoztok : akinek adóval , annak fizessétek meg az adót , akinek a vámmal , annak a vámot ! Akinek tisztelettel tartoztok , annak adjátok meg az illő tiszteletet ! Akit megbecsülés illet , azt pedig becsüljétek meg !
Senkinek semmivel ne tartozzatok ! De a szeretettel bizony tartoztok egymásnak ! Mert aki szereti a másik embert , az engedelmeskedik a Törvénynek .
Miért mondom ezt ? Mert a Törvény azt mondja : „ Ne légy házasságtörő , ne gyilkolj meg senkit , ne lopj , és ne kívánd , ami a másé ! ” . Mindezek , és az összes többi parancsolat összefoglalható ebben az egyben : „ Úgy szeresd a másik embert , mint saját magadat ! ”
A szeretet nem tesz semmit , amivel a másiknak ártana . Ezért ha valaki szeret , akkor egyúttal engedelmeskedik a Törvénynek is .
Mindezt annál inkább tegyétek meg , mert jól tudjátok , milyen időket élünk ! Itt az ideje , hogy végre felébredjetek az álomból ! Hiszen most már sokkal közelebb van hozzánk a szabadulás , mint amikor hívőkké lettünk .
Az „ éjszaka ” már majdnem elmúlt , és közeleg a „ nappal ” . Dobjuk hát félre mindazokat a dolgokat , amik a „ sötétséghez ” tartoznak ! Készüljünk fel a harcra , és vegyük fel a „ világosság fegyvereit ” !
Éljünk úgy , ahogy a teljes nappali világosságban illik ! Ne vegyünk részt vad mulatozásokban , se részegeskedésben , se ne kövessünk el szexuális bűnöket ! Ne vétkezzünk a testünkkel ! Hagyjuk abba a veszekedést , és ne irigykedjünk többé !
Ehelyett „ öltözzetek az Úr Jézus Krisztusba ” ! A régi emberi természetet pedig ne tápláljátok , se ne teljesítsétek a kívánságait !
Fogadjátok be magatok közé azokat , akiknek a hite még gyenge ! De ne vitatkozzatok velük , se ne kritizáljátok őket !
Van , akinek az a meggyőződése , hogy mindenféle ételt szabadon megehet . Akinek meg gyenge a hite , azt hiszi , hogy csak zöldségféléket ehet .
Aki tehát mindent megeszik , ne nézze le azt , aki bizonyos dolgokat nem eszik ! De aki nem eszik meg mindent , az se ítélje el a másikat , aki mindenfélét szabadon elfogyaszt ! Hiszen Isten mindkettőt magához fogadta !
Különben is , ki vagy te , hogy más szolgáját elítéld ? ! Hiszen csak a saját ura döntheti el , hogy jót , vagy rosszat tett . De az Úr szolgája nem fog kudarcot vallani , mert a saját Ura képes arra , hogy megsegítse !
Az egyik ember bizonyos napokat fontosabbnak tart , mint a többit . Mások viszont mindet egyformának gondolják . De mind a kettő legyen meggyőződve saját felfogásának helyességéről .
Aki különbséget tesz a napok között , az Úr tiszteletére teszi . Aki megeszik mindenféle ételt , az is az Úrért teszi , hiszen hálát ad Istennek , amikor eszik . Aki viszont bizonyos ételeket soha nem eszik , az is az Úrért teszi , és ő is hálát ad Istennek .
Igen , mi mind az Úrért élünk ! Közülünk senki sem él önmagának , és senki sem hal meg a maga akaratából .
Mert ha élünk , az Úrnak élünk , ha pedig meghalunk , az Úrnak halunk meg . Tehát akár élünk , akár meghalunk , az Úrhoz tartozunk .
Hiszen Krisztus azért halt meg , és azért támadt fel , hogy uralkodjon mind a halottak , mind az élők felett .
Te viszont hogy mered elítélni , vagy megvetni a testvéredet ? Hiszen mindannyian oda fogunk állni az ítélő Isten elé !
Ahogyan az Írás mondja : „ Mindenki térdet hajt előttem , mindenki nyilvánosan elismeri , hogy én vagyok az Isten . Olyan biztos ez , mint ahogy élek , mondja az ÚR . ”
Tehát mindenki külön-külön fog saját magáról felelni Istennek .
Tehát ne kritizáljuk , se ne ítéljük el többé egymást ! Inkább határozzuk el , hogy nem teszünk semmi olyat , amivel a testvéreink hitét lerombolnánk !
Tudom , sőt meg vagyok győződve az Úr Jézusban , hogy önmagában véve nincs abban semmi rossz , ha valaki minden ételt megehetőnek tart . Csak akkor árt neki , ha úgy gondolja , hogy nem szabad megennie , és mégis megeszi .
Ha megbántod a testvéredet azzal , hogy valamit megeszel , akkor nem a szeretet útját követed . Vigyázz , hogy ne rombold le a másik testvér hitét azzal , hogy olyan ételt eszel , amit szerinte nem lenne szabad ! Hiszen Krisztus őérte is meghalt !
Ne engedjétek , hogy mások rossznak tartsák , amit ti helyesnek gondoltok !
Mert Isten uralma alatt nem az számít , hogy mit eszel , vagy iszol . Csak az számít , hogy Isten elfogad-e , hogy a békesség uralkodik-e benned és a Szent Szellem öröme .
Aki tehát így szolgálja Krisztust , annak valóban örül majd Isten , és az ilyen embert a többiek is elismerik .
Ezért teljes erővel törekedjünk azokra a dolgokra , amelyek a közöttünk lévő békességet , összhangot , egymás épülését és megerősítését szolgálják !
Ne romboljátok le Isten munkáját valamiféle ételek miatt ! Mert igaz ugyan , hogy önmagában véve minden étel megehető , de mégis rosszul teszed , ha olyat eszel , amivel a testvéred hitét rombolod .
Inkább ne egyél húst , vagy ne igyál bort , ha ezzel a testvéred hitének ártasz ! Ne tegyél semmi olyat , amivel akadályt gördítenél az útjába !
Ezekben a dolgokban a meggyőződésed legyen a te titkod , amit csak Isten ismer ! Boldog és áldott , aki azt teszi , amit helyesnek tart , és emiatt nem kell utólag magát elítélnie .
Aki viszont úgy eszik meg valamit , hogy nem biztos benne , hogy ez helyes , az ítéletet von magára , mert nem a hite és meggyőződése szerint cselekedett . Mert amit nem a hitünk alapján teszünk , az bűn .
Mi , akik erősek vagyunk , türelmesen el kell viseljük azoknak a gyengeségeit , akik még gyengék . Ne éljünk tehát a magunk kénye-kedve szerint !
Sőt , inkább igyekezzünk mindenben a testvéreink kedvét keresni , és erősítsük őket !
Gondoljátok meg , hogy Krisztus sem a saját érdekeit nézte ! Hiszen ez van megírva róla az Írásokban : „ Mindaz a rossz , amit rólad mondtak , Istenem , engem ért . ”
Mindaz , amit az Írásokban régebben megírtak , a mi tanulságunkra szolgál . Azért írták le , hogy az Írások felbátorítsanak , türelmes kitartásra buzdítsanak bennünket , és ezáltal reménységet kapjunk .
Isten , akitől a kitartást és a bátorítást kapjátok , adja meg nektek , hogy Krisztus Jézus akarata szerint egyetértésben éljetek egymással ,
és mindnyájan egy szívvel-lélekkel dicsőítsétek Istent , Urunk , Jézus Krisztus Atyját !
Fogadjátok el egymást , ahogyan Krisztus is elfogadott benneteket , és szolgálja ez is Isten dicsőségét !
Mert azt mondom , hogy Krisztus azért lett Izráel népének szolgája , hogy megmutassa Isten hűségét . Igen , Isten valóban megtartja az ősapáinknak tett ígéreteit .
De Krisztus nemcsak ezért jött , hanem azért is , hogy a nem zsidó népek dicsőítsék Istent nagy irgalmasságáért . Mint ahogy meg van írva az Írásokban : „ Dicsérlek téged , Istenem , a nem zsidó népek között , és nevednek zengek éneket . ”
Majd ismét ezt mondja : „ Örüljön minden nem zsidó nép is , Isten saját népével együtt ! ”
És megint : „ Dicsőítsétek az URat , ti nem zsidó népek mindnyájan , dicsérjék őt az összes nemzetek ! ”
És ismét , amint Ézsaiás próféta mondja : „ Megjelenik majd Jesse egyik utóda , aki azért jut hatalomra , hogy uralkodjon a nem zsidó népek felett . Benne reménykednek majd a nem zsidó nemzetek . ”
Isten , aki minden reménység forrása , egészen csordultig töltsön be titeket örömmel és békességgel — a benne való hitetek által . S így a Szent Szellem ereje által a reménységetek is túláradóan bőséges legyen !
Testvéreim , meg vagyok győződve róla , hogy telve vagytok mindenféle jósággal és tudással . Sőt , még egymást is képesek vagytok helyreigazítani .
Mégis őszintén írtam nektek néhány dologról , hogy emlékeztesselek benneteket . Hiszen Isten maga adott nekem kegyelmet ,
hogy Krisztus Jézus szolgája legyek a nem zsidó népek között . Miközben az örömhírt mondom az embereknek , papi szolgálatot végzek . Az a célom , hogy a nem zsidó népek Isten számára elfogadható istentiszteleti áldozattá legyenek . Igen , hogy a Szent Szellem tegye őket egyedül Isten számára elválasztott és kedves áldozattá .
Tehát van okom rá , hogy dicsekedjek a munkámmal , amit Istenért végzek . De kizárólag azért merek dicsekedni vele , mert Krisztus Jézus által végzem .
Hiszen még említeni se mernék olyan dolgokat , amelyeket a magam erejéből tettem . Csakis olyanokról beszélek , amelyeket Krisztus maga tett általam , akár a beszédem , akár a tetteim által . Mégpedig azért , hogy a nem zsidó népeket így az Isten iránti engedelmességre vezessem .
Jelek és csodák által , a Szent Szellem erejével végeztem mindezt . Jeruzsálem környékétől kezdve egészen Illíriáig mindenhol hirdettem a Krisztusról szóló örömhírt . Így a munkámnak ezt a részét befejeztem .
Azonban mindig arra törekedtem , hogy ne ott hirdessem az örömhírt , ahol Krisztus neve már ismert volt . Nem akartam olyan alapra építeni , amelyet valaki más rakott le .
Hanem ahogyan meg van írva az Írásokban : „ Akiknek eddig nem beszéltek róla , azok is meglátják majd őt . Azok is megértik majd , akik még nem hallottak róla . ”
Emiatt nem tudtam eddig eljutni hozzátok , pedig már sokszor szerettelek volna meglátogatni benneteket .
Most azonban előbb Jeruzsálembe kell mennem , hogy ott Isten népét megsegítsem .
Ugyanis néhányan a jeruzsálemi testvéreink közül nagyon szegények . A macedóniai és görögországi gyülekezetek pedig elhatározták , hogy gyűjtést rendeznek a szegény jeruzsálemi testvérek számára .
Szívesen tették , de ugyanakkor tartoznak is ezzel . Hiszen ezek a nem zsidó népek sok szellemi áldást kaptak a zsidó testvéreken keresztül . Illő tehát , hogy adományaikkal viszonozzák a szellemi áldásokat .
Most tehát magam viszem el az összegyűjtött pénzt Jeruzsálembe , hogy biztosan megkapják az ottani testvérek . Ha ezt a feladatomat elvégeztem , utána már indulhatok is Hispániába . Útközben megállok Rómában , és meglátogatlak benneteket .
Biztos vagyok benne , hogy Krisztus áldásának teljességét viszem hozzátok .
Arra kérlek benneteket , testvéreim , segítsetek nekem azzal , hogy erőteljesen imádkoztok értem Istenhez Urunk , Jézus Krisztus és a Szent Szellem szeretete által !
Imádkozzatok értem , hogy megszabaduljak a hitetlen júdeai emberektől ! Imádkozzatok , hogy az ajándékot , amit viszek , szívesen fogadják a jeruzsálemi testvérek !
És azért is , hogy nagy örömmel elmehessek hozzátok , és veletek együtt én is megpihenjek , ha valóban Isten is ezt akarja !
Isten , aki békességünk forrása , legyen veletek ! Ámen .
Ajánlom nektek testvérnőnket , Fébét , aki a Kenkrea városában élő gyülekezet munkatársa , mert megbízhattok benne .
Fogadjátok őt szeretettel az Úrban úgy , ahogyan Isten népéhez illik ! Segítsétek mindenben , amire csak szüksége van , mert ő is sokat segített nekem , és másoknak is !
Köszöntsétek Priszkát és Akvilát , akik munkatársaim Krisztus Jézusban !
Ők életük kockáztatásával mentettek meg engem , amiért hálás vagyok nekik . De nemcsak én , hanem a nem zsidó népek között élő összes helyi gyülekezetek is .
Köszöntsétek a gyülekezetet , amely a házuknál szokott összejönni . Köszöntsétek az én kedves Epainetosz barátomat is ! Ő volt az első , aki Ázsia tartományában Krisztus követője lett .
Köszöntsétek Máriát , aki olyan sokat dolgozott közöttetek !
Köszöntsétek Andronikoszt és Juniászt , a rokonaimat , akik régebben velem együtt raboskodtak a börtönben ! Előbb lettek hívők , mint én , és nagyra becsülik őket az apostolok között .
Köszöntsétek Ampliátuszt , akit nagyon szeretek az Úrban !
Köszöntsétek Urbánuszt , munkatársunkat az Úrban , és szeretett barátomat , Sztakhüszt is !
Köszöntsétek Apellészt , aki kiállta a próbát , és bebizonyította , hogy igazán szereti Jézust !
Köszöntsétek Arisztobuloszt és a családját , meg Heródiónt , a rokonomat , és azokat , akik Narcisszusz családjából az Urat követik !
Köszöntsétek Trüfainát és Trüfószát ! Ez a két asszony sokat dolgozott az Úrért . Köszöntsétek kedves barátomat , Persziszt , aki szintén sokat tett az Úrért !
Köszöntsétek Rufuszt , az Úr kiválasztott szolgáját , és Rufusz anyját , akit én is úgy szeretek , mintha édesanyám lenne !
Köszöntsétek Aszünkritoszt , Flegónt , Hermészt , Pátrobászt , Hermászt és a velük levő többi testvért !
Köszöntsétek Filologoszt és Júliát , Néreuszt és a nőtestvérét , meg Olümpászt és a velük levő többi testvért is !
Köszöntsétek egymást szent csókkal ! Krisztus összes helyi gyülekezetei köszöntenek benneteket .
Figyelmeztetlek benneteket testvéreim , hogy legyetek nagyon óvatosak és vigyázzatok , mert vannak , akik széthúzást és viszályt okoznak , és az embereket egymás ellen fordítják . Ezek összezavarják a többiek hitét , és ellenkeznek azzal az igaz tanítással , amit hallottatok . Kerüljétek el őket !
Az ilyenek nem Krisztus Urunknak szolgálnak , hanem a saját étvágyukat és emberi kívánságaikat akarják kielégíteni . Hízelgéssel és mézes-mázos szavakkal becsapják az egyszerű és ártatlan embereket .
A ti engedelmességetek híre már mindenhová eljutott , ezért nagyon örülök nektek ! Azt akarom , hogy bölcsek legyetek abban , ami jó , és ne legyen semmi közötök a gonoszhoz .
A békesség Istene hamarosan összetapossa a Sátánt a lábatok alatt . Urunknak , Jézusnak kegyelme legyen veletek !
Köszönt még benneteket Timóteus , a munkatársam , és rokonaim : Luciusz , Jázon és Szószipatrosz is .
Én is köszöntelek benneteket az Úrban , aki ezt a levelet Pál szavai szerint leírom : Terciusz .
Köszönt benneteket Gájusz , aki nemcsak az én házigazdám , hanem az egész itteni helyi gyülekezeté is . Köszönt benneteket Erásztosz , a városi kincstárnok , és Kvártusz testvér .
Dicsőség Istennek ! Mert ő meg tud titeket erősíteni az örömhír által , amit én hirdetek , és amely Jézus Krisztusról szól . Ez az a titok , amely kezdettől fogva el volt rejtve ,
most azonban nyilvánosságra került a próféták írásai által . De az örökké élő Isten parancsa szerint nemcsak nekünk , hanem minden nem zsidó népnek is kihirdették ezt a titkot , hogy ők is eljussanak a hitből származó engedelmességre .
Az egyedül bölcs Istené legyen minden dicsőség Jézus Krisztus által mindörökké ! Ámen .
Üdvözlet Páltól és Szószthenésztől , aki Krisztusban a testvérünk . Engem , Pált , Jézus Krisztus arra hívott el , hogy apostola legyek . Igen , ezt Isten így akarta .
Szól ez a levél Isten Korinthus városában élő helyi gyülekezetének . Nektek , akik Krisztus Jézus által szentek lettetek . Nektek , akiket arra hívott el , hogy Isten szent népévé legyetek . De más helyeken lévő gyülekezeteknek is szól : mindazoknak , akik segítségül hívják Jézus Krisztus nevét , aki a mi Urunk és az ő Uruk is .
Atyánk , az Isten , és Urunk , Jézus Krisztus adjon nektek kegyelmet !
Mindig hálát adok Istenemnek értetek ! Hálát adok azért a kegyelemért , amelyet Krisztus Jézussal együtt ajándékozott nektek .
Mert Jézus által Isten mindennel megáldott benneteket : a beszéd és ismeret minden fajtájával .
Ezáltal minden kétséget kizáróan megerősítette mindazt , amit nektek a Krisztusról mondtam .
Így tehát minden kegyelmi ajándék megvan közöttetek , és örömmel várjátok Urunk , Jézus Krisztus megjelenését .
Isten mindvégig megerősít majd titeket , hogy Urunk , Jézus Krisztus Napján senki ne vádolhasson benneteket .
Isten teljesen megbízható , és megtartja ígéreteit ! Ő hívott el bennünket , hogy teljes életközösségben éljünk Fiával , Jézus Krisztussal , Urunkkal .
Testvéreim , Urunk Jézus Krisztus nevében kérlek benneteket , és azt tanácsolom , hogy összhang és egyetértés uralkodjon közöttetek , és abban , amit mondtok ! Ne legyen köztetek széthúzás , se pártoskodás , hanem tökéletesen kapcsolódjatok egymáshoz , mind a gondolkodásban , mind a céljaitokban !
Ugyanis Khloé családjából jöttek néhányan , és tőlük hallottam , hogy nézeteltérések vannak közöttetek .
Arról beszélek , hogy ezt mondjátok : „ Én Pált követem ” , vagy „ Én Apollós csoportjába tartozom ” , vagy „ Én Kéfáshoz tartozom ” , vagy „ Én pedig közvetlenül Krisztushoz . ”
Mit gondoltok , részekre lehet szaggatni Krisztust ? ! Vagy talán Pált feszítették keresztre , hogy meghaljon értetek ? Vagy azért merítkeztetek be , hogy Pál tanítványai legyetek ?
Hálát adok Istennek , hogy közületek senkit sem merítettem be , csak Kriszpuszt és Gájuszt ,
hogy senki se mondhassa , hogy az én nevemre merítkezett be .
Igaz , még Sztefanász családját is bemerítettem , de rajtuk kívül tényleg nem emlékszem másra , akit bemerítettem volna .
Krisztus ugyanis nem azért küldött engem , hogy bemerítsek , hanem azért , hogy az örömhírt elmondjam mindenkinek . De azt se okoskodó szónoklatokkal , nehogy a Krisztus keresztjéről , vagyis a haláláról szóló üzenet elveszítse az erejét .
Mert akik a vesztükbe rohannak , azok a keresztről szóló üzenetet bolondságnak tartják . Számunkra azonban , akiket az Úr megment , ez az üzenet Isten erejét jelenti .
Ugyanis ezt mondja az Írás : „ A bölcsek bölcsességét semmivé teszem , az értelmesek értelmét pedig félredobom . ”
Mire jut itt a „ bölcs ” ? Mit akar az írástudó , vagy a divatos filozófus ? Hiszen Isten már e korszak minden bölcsességéről bebizonyította , hogy bolondság !
A bölcs Isten úgy határozott , hogy a világ a saját bölcsessége által ne legyen képes őt megismerni . Ezért Isten abban leli örömét , hogy a bolondságnak látszó örömhír üzenetével menti meg azokat , akik ezt hittel elfogadják .
A zsidók csodás jeleket kívánnak , a görögök meg a bölcsességet keresik .
Mi azonban egyedül Krisztusról beszélünk , akit keresztre feszítettek és meghalt . Ő a zsidók számára botrány , a nem zsidók számára pedig ez az egész bolondságnak tűnik .
Krisztus azonban minden meghívott számára — akár zsidók , akár nem zsidók — Istentől származó erő és bölcsesség .
Mert Isten tettei , amelyeket az emberek bolondságnak tartanak , bölcsebbek minden emberi bölcsességnél ! Ha Isten gyengének látszik , még akkor is erősebb minden embernél !
Testvéreim , amikor Isten elhívott benneteket , nem sokan voltak köztetek bölcsek , hatalmasok , vagy előkelő származásúak az emberek megítélése szerint . Gondolkozzatok el ezen !
Mert Isten azokat választotta , amiket ez a világ bolondságnak tart , hogy ezáltal megszégyenítse a bölcseket . Azokat választotta , akiket a világ gyengének tekint , hogy megszégyenítse azokat , akiket erőseknek tartanak .
Bizony , a világ értéktelen dolgait választotta , amelyeket mások megvetnek , és semmibe vesznek , hogy semmivé tegye azokat , amiket mások sokra tartanak .
Mindezt pedig azért tette , hogy Isten előtt senki ne dicsekedhessen !
Isten tett benneteket Krisztus részeivé . Így lett Krisztus a bölcsességünk , és Isten Krisztusban fogadott el minket . Benne választott külön minket Isten a maga számára , és Krisztus szabadított meg a bűn uralmától .
Amint az Írás mondja : „ Aki dicsekszik , csakis az Úrral dicsekedjék ! ”
Így tehát testvéreim , azzal az elhatározással mentem hozzátok , hogy az Istentől származó igazságokat egyszerűen fogom elmondani , nem pedig emberi bölcsességgel , vagy szónoki fogásokkal .
Elhatároztam , hogy csakis Jézus Krisztusról fogok nektek beszélni , és róla is csak úgy , mint aki meghalt a kereszten .
Amikor hozzátok érkeztem , gyenge voltam , féltem és reszkettem .
Beszédemet és tanításomat azonban nem bölcs szavak tették meggyőzővé . A Szent Szellem ereje mutatkozott meg , amikor beszéltem — ez volt a bizonyítéka annak , hogy igazat mondok !
Ez pedig azért történt így , hogy hitetek alapja az Isten erejének megtapasztalása legyen , ne az emberek bölcsessége .
Igaz , a szellemileg érett hívőket mégis tanítjuk a bölcsességre . Azonban ez egészen más , mint a jelenlegi világ bölcsessége . Más , mint azoknak a bölcsessége , akik most uralkodnak a világ felett . Hiszen ezek a vezetők el fogják veszíteni a hatalmukat .
Mi Isten bölcsességét tanítjuk , amelyet ő mindeddig titokban tartott . Ezt a bölcsességet már az idők kezdete előtt arra rendelte , hogy a mi dicsőségünkre legyen .
A világ felett uralkodó hatalmasok közül senki nem ismerte fel ezt a bölcsességet . Hiszen , ha felismerték volna , nem ölték volna meg a kereszten a Dicsőség Urát , Jézust .
Mert azt mondja az Írás : „ Amit még szem nem látott , amit fül soha nem hallott , emberi képzelet még soha ki nem talált , olyan dolgokat készített Isten azoknak , akik szeretik őt . ”
Nekünk azonban Isten mégis megmutatta ezeket a dolgokat a Szent Szellem által ! Hiszen a Szent Szellem mindent kikutat , még magának Istennek a mélységes titkait és gondolatait is .
Mert egy bizonyos ember gondolatait is csak az illető szelleme ismeri igazán . Ezért az ő belső dolgait senki más nem ismerheti . Ugyanígy , Isten gondolatait sem ismeri más , csak Isten Szelleme .
Mi azonban nem ennek a világnak a szellemét kaptuk , hanem az Istentől származó Szent Szellemet . Őt Isten azért adta nekünk , hogy általa megismerhessük , amiket Isten — ingyen kegyelemből — nekünk ajándékozott .
Amikor ezekről a dolgokról beszélünk , nem az emberek bölcsessége szerint szólunk , hanem úgy , ahogy a Szent Szellem tanít : szellemi dolgokat szellemi módon magyarázunk .
De aki nem szellemi természetű , az nem tudja felfogni az Isten Szellemétől származó dolgokat . Számára mindez csak bolondság . Egyszerűen képtelen felfogni , de nem is csoda , hiszen ezeket csak a Szent Szellem által lehet megérteni .
A szellemi ember viszont mindent meg tud vizsgálni és érteni , és képes mindent helyesen mérlegelni és értékelni . Őt magát azonban senki sem tudja igazán megérteni . Mert , ahogyan az Írás mondja :
„ Ki ismeri és érti az ÚR gondolatait , tanácsot ki adhat neki ? ” Bennünk azonban Krisztus gondolatai és szándékai élnek , és az ő gondolkozásmódja szerint gondolkozunk .
Veletek azonban , testvéreim , eddig nem beszélhettem úgy , mint szellemi emberekkel , hanem csak úgy , mint akik a Krisztus követésében még kisgyermekek : nem szellemi , hanem testi természetűek .
Úgy tanítottalak benneteket , ahogy az anya tejjel itatja gyermekét . Igen , tejjel és nem felnőtteknek való étellel , hiszen azt még nem tudtátok volna megenni . Sőt , még most sem tudnátok ,
hiszen még mindig a régi emberi természet uralkodik rajtatok ! A köztetek lévő féltékenység és veszekedések ezt bizonyítják . Úgy viselkedtek , mint a hitetlenek .
Hiszen , amikor egyikőtök azt mondja : „ Pált követem ” , a másik meg így szól : „ Én Apollós embere vagyok ” , vajon nem úgy beszéltek-e , ahogy a hitetlenek szoktak ? !
Mert ugyan ki az az Apollós ? Kicsoda Pál ? Csak Isten szolgái , akik elvezettek benneteket a hitre , ahogyan az Úr erre képessé tette őket .
Igen , én ültettem el bennetek az Isten beszédét , Apollós öntözte , de mégis Isten az , aki felnevelte .
Tehát nem az a fontos , aki elülteti , sem nem az , aki öntözi , hanem egyedül Isten , mert ő neveli fel .
Aki elülteti , meg aki öntözgeti , egy célért dolgoznak , és mindketten jutalmat kapnak érte .
Hiszen mi Isten munkatársai vagyunk , ti pedig az ő birtoka és szántóföldje vagytok . Vagy másik hasonlattal , olyanok vagytok , mint egy ház , amelynek Isten a tulajdonosa .
Mint bölcs építőmester , én alapoztam meg ezt a házat , ahogy Isten erre képessé tett . A további építést azonban már mindenkinek magának kell végeznie ! Jól vigyázzatok , hogyan és mit fogtok erre az alapra építeni !
A ház alapja már készen van : Jézus Krisztus ez az alap ! Más alapot senki sem készíthet .
Erre az alapra azután mindenki ráépítheti a maga házát , amelyhez különböző anyagokat használhat fel : aranyat , ezüstöt , drágaköveket , fát , szénát , vagy szalmát .
Hogy milyen anyagból épített , az az Ítélet Napján fog kiderülni . Mert az a Nap tűzzel jön el , és próbára teszi , hogy ki milyen anyagból építkezett .
Ha valakinek a háza kiállja a tűz próbáját , akkor jutalmat kap .
De ha leég a háza , veszteséget szenved . Ő maga ugyan megmenekül , de csak úgy , mint akit az égő házból mentenek ki a tűzön keresztül .
Nem tudjátok , hogy ti Isten Temploma vagytok , és Isten Szelleme lakik bennetek ? !
Ha valaki rombolja és pusztítja Isten Templomát , azt Isten is el fogja pusztítani . Mert Isten Temploma szent — és ti vagytok ez a Templom .
Senki se csapja be magát ! Ha valaki közületek azt gondolja , hogy a jelenlegi világ szerint bölcsnek számít , inkább legyen „ bolonddá ” , hogy valóban bölcs lehessen .
Miért ? Mert ennek a világnak a bölcsessége Isten szemében bolondság . Ahogyan az Írás is mondja : „ Isten a saját ravaszságukkal ejti csapdába a bölcseket . ”
Másutt : „ Az ÚR tudja , hogy a bölcsek gondolatai semmit sem érnek . ”
Azért senki se dicsekedjék emberekkel , hiszen minden a tiétek :
Pál , Apollós , Kéfás , a világ , az élet , a halál , a jelen meg a jövendő is . Minden a tiétek ,
ti Krisztusé vagytok , Krisztus pedig Istené .
Mi Krisztus szolgái vagyunk , és Isten ránk bízta a titkait — így tekintsen ránk mindenki !
Akire pedig rábíztak valamit , attól elvárják , hogy hűséges és megbízható legyen .
Én azonban nem törődöm vele , mi a véleményetek rólam , és hogyan ítéltek meg engem . Az sem érdekelne , ha a bíróság ítélkezne felettem . Sőt , még én sem mondok ítéletet magamról .
Bár lelkiismeretem tiszta , ez még nem bizonyítja , hogy ártatlan vagyok . Maga az Úr fog felettem ítélkezni !
Azért ne mondjatok ítéletet senkiről idő előtt , vagyis mielőtt az Úr eljön ! Várjátok meg őt ! Ő majd rávilágít arra , amit ma még a sötétség takar el a szemünk elől . Napvilágra hozza még a szív legrejtettebb szándékait is . Akkor majd Istentől kapja meg mindenki az őt megillető dicséretet .
Testvéreim , mindezt tiértetek mondtam , és Apollóst , meg magamat csak a példa kedvéért említettem . Tanuljátok meg , mit jelent ez : „ Ne menj túl azon , amit az Írás mond ! ” Ne legyetek büszkék , és ne dicsekedjetek az egyik emberrel a másik ellenében .
Ki mondta , hogy te jobb vagy , mint a másik ? ! Amid van , azt mind Istentől kaptad ! De ha így van , akkor hogy mersz valamivel dicsekedni , mintha nem ajándékba kaptad volna ? !
Azt gondoljátok , hogy már mindenetek megvan , ami szükséges . Azt hiszitek , már gazdagok vagytok . Már királynak érzitek magatokat , de nélkülünk . Bárcsak valóban királyok lennétek ! Hiszen akkor mi is veletek együtt uralkodhatnánk .
Úgy gondolom , Isten nekünk , apostoloknak az utolsó helyet adta . Mindenki szeme láttára odaállított bennünket , mint akiket már halálra ítéltek . Így az egész világ bennünket néz — az angyalok is , meg az emberek is .
Mi bolondok vagyunk Krisztusért , ti pedig bölcseknek tartjátok magatokat Krisztusban . Mi gyengék vagyunk , ti pedig azt hiszitek , hogy erősek vagytok . Benneteket tisztelnek , bennünket pedig lenéznek .
Mindeddig a pillanatig ilyen az életünk : éhezünk és szomjazunk , ruhánk sincs elegendő , sokszor megvernek bennünket , hajléktalanok és hontalanok vagyunk ,
saját kezünkkel keressük a kenyerünket . Akik átkoznak , azokat megáldjuk , és kitartással tűrjük , ha üldöznek bennünket .
Akik rosszat mondanak rólunk , azokról jót mondunk . Mind a mai napig úgy bánnak velünk az emberek , mintha a világ szemetje lennénk , a föld szégyene .
De nem azért írom ezeket , hogy megszégyenítselek , inkább figyelmeztetni akarlak benneteket , mint kedves gyermekeimet .
Mert lehetne akár tízezer tanítómesteretek is a Krisztusban , de édesapátok csak egy van . Mert a Krisztus Jézusban én lettem a szellemi édesapátok , hiszen az örömhírt tőlem hallottátok .
Ezért kérlek , kövessetek engem !
Éppen ezért küldtem el hozzátok Timóteust , akit szeretek , és aki hűséges szellemi gyermekem az Úrban . Ő majd eszetekbe juttatja , hogyan élek a Krisztus Jézus uralma alatt . Ezt az életmódot tanítom mindenhol , minden helyi gyülekezetben .
Néhányan közületek büszkék és önteltek lettek . Azt gondolják , hogy úgysem jutok el hozzátok .
Azonban , ha az Úr is úgy akarja , bizony meglátogatlak benneteket , mégpedig hamarosan ! Akkor majd kiderül , hogy ezek a büszke emberek valóban olyan erősek , vagy csak a hangjuk nagy .
Mert Isten Királysága nem üres beszéd , hanem hatékony erő .
Mit akartok ? Azért menjek hozzátok , hogy megbüntesselek benneteket , vagy szeretettel és szelíden ?
Azt a hírt hallottam , hogy szexuális bűnök is előfordulnak köztetek . Sőt , olyan bűn is , amelyre még azok között sincs példa , akik nem ismerik Istent : hogy valaki a mostoha-anyjával él együtt .
Ti meg annyira büszkék vagytok , hogy nem is bánkódtok ezen ? ! Miért nem külditek el magatok közül az ilyen embert ?
Bár én fizikailag távol vagyok , szellemben mégis ott vagyok köztetek . Már el is határoztam , hogy mit kell tenni az ilyen emberrel . Úgy hoztam ezt az ítéletet , mintha ott lennék közöttetek .
Gyűljetek össze az Úr Jézus nevében , és én szellemben ott leszek veletek . Akkor Urunk , Jézus hatalmával
adjuk át a Sátánnak azt a férfit . Ez ugyan most a teste romlását , vagy pusztulását jelenti , azonban szelleme mégis megmenekülhet az Úr Napján .
Nem helyes , hogy dicsekedtek ! Nem ismeritek a mondást : „ Egy kevés kovásztól is megkel az egész tészta ” ?
Tisztítsátok hát ki magatok közül azt a régi „ kovászt ” , hogy teljesen új „ tésztává ” legyetek . Hiszen ti olyanok vagytok , mint a kovásztalan kenyér ! Mert Krisztust , a mi pászkabárányunkat már feláldozták !
Azért a tisztaságnak és az igazságnak kovásztalan kenyerével ünnepeljünk , ne pedig a rosszaságnak és gonoszságnak régi kovászával !
Előző levelemben írtam már nektek , hogy ne legyen semmi közötök a szexuális bűnökben élő emberekhez .
De ezt nem úgy értettem , hogy ne barátkozzatok ennek a jelenlegi világnak az embereivel , akik szexuális bűnökben élnek , pénzimádók , becsapják egymást , és bálványokat imádnak . Hiszen , ha ezektől az emberektől távol akarnátok élni , ki kellene mennetek a világból .
Azt írtam nektek , hogy ne vállaljatok közösséget az olyan emberrel , aki magát Krisztusban a testvéreteknek mondja , de mégis szexuális bűnökben él , vagy a pénz a mindene , vagy bálványokat imád , vagy káromkodik , vagy részeges , vagy csaló . Az ilyennel még csak ne is egyetek együtt !
Ha közületek valakinek a testvérével vitás ügye van , hogyan merészel a bíróságra menni ? ! Hiszen azok ott a bíróságon nem ismerik Istent ! Nem szégyellitek magatokat ? ! Miért nem Isten népe elé viszitek az ügyet , hogy ők döntsenek róla ? !
Nem tudjátok , hogy Isten népe fogja a világot megítélni ? ! Ha a világ felett fogtok ítéletet mondani , nem vagytok képesek közönséges dolgokban ítélni ? !
Nem tudjátok , hogy mi angyalokat fogunk megítélni ? ! Tehát nyugodtan ítélhetünk egyszerű és közönséges ügyekben is !
Amikor mindennapi dolgokban vannak vitáitok , miért fogadtok el bírónak olyanokat , akiknek semmi közük a helyi gyülekezethez ? !
Szégyelljétek magatokat ! Hát nincs köztetek egyetlen bölcs ember sem , aki a testvérek közötti vitában igazságos ítéletet tudna hozni ? !
Inkább hitetlenek bírósága elé mentek , hogy előttük egyik testvér a másikkal vitatkozzon ? !
Egyáltalán , már az is szégyen és vereség , ha egyik testvér a másik ellen a bírósághoz fordul ! Miért nem tűritek el inkább az igazságtalanságot ? ! Miért nem viselitek el , ha valaki kárt okoz nektek ?
Ehelyett ti magatok vagytok igazságtalanok , és kárt okoztok a másiknak , aki ráadásul a testvéretek .
Pedig néhányan ilyenek voltak közületek is . Isten azonban megtisztított , a maga számára elkülönített , és elfogadott benneteket az Úr Jézus Krisztus nevében és Isten Szelleme által .
„ Semmi sem tilos ” — írtátok a leveletekben . Erre azt válaszolom : igen , de nem minden hasznos ! Azt mondjátok : „ Bármit megtehetek ” . Igaz , de nem engedem , hogy bármi is uralkodjon rajtam — válaszolom erre .
„ Az étel a gyomromnak való , a gyomrom meg az ételnek ” — mondjátok . Ez igaz ugyan , de Isten ezt is , azt is félre fogja tenni , és nem lesz szükség többé rájuk . Testetek azonban nem arra való , hogy a szexuális bűnöket szolgálja , hanem , hogy az Urat szolgáljátok vele . Az Úr pedig gondot visel a testetekre is .
Ereje által Isten nemcsak Urunkat , Jézust támasztotta fel a halálból , hanem minket is fel fog támasztani .
Nem tudjátok , hogy testetek olyan szorosan hozzá tartozik Krisztushoz , mint az emberhez a testrészei ? Ezért hát soha ne szakítsátok el testeteket Krisztustól , hogy egy prostituálttal kapcsoljátok össze ! Ez soha ne forduljon elő !
Vagy talán nem tudjátok , hogy ha valaki egy prostituálttal szexuálisan egyesül , akkor a kettőjük teste eggyé lesz ? ! Ahogy az Írás mondja : „ a kettő egy testté lesz ” .
Aki azonban az Úrral egyesül és örökre hozzá kapcsolódik , annak a szelleme egyesül az Úr Szellemével .
Fussatok el a szexuális bűnöknek még a közeléből is ! Minden más bűn , amelyet elkövet az ember , a testén kívül van ; aki azonban szexuális bűnt követ el , az a saját teste ellen vétkezik .
Tudjátok meg , hogy a testetek a bennetek lakó Szent Szellem temploma ! Hiszen a Szent Szellemet Istentől kaptátok , ezért többé már nem a magatok urai vagytok .
Isten nagyon drága váltságdíjat fizetett értetek ! Ezért dicsőítsétek őt a testetekkel is !
Most pedig a leveletekben feltett kérdésekre válaszolok . Azt írtátok : „ Jobb , ha a férfi nem is házasodik meg ” .
Én meg azt mondom : a szexuális bűnök veszélye miatt minden férfi házasodjon meg , és minden leány menjen férjhez .
A férj adja meg a feleségének , amivel tartozik neki , és ugyanígy a feleség is a férjének .
Nem a feleség rendelkezik a saját testével , hanem a férje . Hasonlóképpen a férj sem ura a maga testének , hanem a feleségét szolgálja vele .
Ne tagadjátok meg a másiktól , hogy a testetekkel szolgáljatok neki ! Kivéve , ha ebben előre megegyeztek , és akkor is csak egy ideig , ameddig teljesen az imádkozásra fordítjátok minden figyelmeteket . Azután ismét legyetek együtt . Ezt azért tanácsolom , hogy a Sátán ne tudjon benneteket szexuális kívánságokkal kísérteni .
De mindezzel kedvezni akarok nektek , nem pedig parancsolni .
Szeretném , ha mindenki úgy élne , mint én ! De Isten mindegyikünknek más-más ajándékot adott : az egyiknek ilyet , a másiknak másfélét .
Akik még nem élnek házasságban , vagy már özvegyek lettek , azoknak azt üzenem : jobban teszik , ha továbbra is egyedül maradnak , mint ahogyan én is élek .
De ha nem tudják magukat visszatartani , inkább házasodjanak meg , illetve menjenek férjhez . Mert jobb házasságban élni , mint a szexuális kívánság tüzében égni .
Azoknak , akik megházasodtak , üzenem — és ezek valójában az Úr parancsai : az asszony ne hagyja el a férjét , se ne váljon el tőle !
Ha pedig mégis elválik , utána ne menjen máshoz férjhez ! Inkább béküljön ki a férjével ! Parancsolom a férjeknek is , hogy feleségüktől ne váljanak el , se el ne hagyják őket !
A többieknek pedig én mondom , nem az Úr : ha egy hívő férfinak hitetlen felesége van , aki együtt akar vele élni , a férj ne váljon el tőle !
Ha valamelyik hívő asszonynak hitetlen férje van , aki együtt akar vele élni , az asszony ne váljon el tőle !
Mert a hitetlen férj meg van szentelve hívő felesége által , és a hitetlen feleség meg van szentelve hívő férje által . Ha nem így lenne , akkor közös gyermekeik nem tartoznának Isten népéhez , így azonban ezek a gyermekek is szentek .
Ha azonban a hitetlen férj , vagy feleség el akar válni hívő házastársától , ám váljon el ! Ilyen esetben a hívő férj , vagy a hívő feleség nincs hozzákötve hitetlen házastársához , hanem szabad . Isten azonban arra hívott el benneteket , hogy egymással békességben éljetek .
Te hívő feleség , talán még megmentheted a hitetlen férjedet ! Te hívő férj , talán még megmentheted a hitetlen feleségedet !
Mindenki továbbra is úgy élje az életét , ahogyan Isten azt megadta a számára . Vagyis éljen úgy , ahogyan akkor élt , amikor Isten megszólította . Így rendelkezem az összes helyi gyülekezetben .
Ha például valaki már körül volt metélve , amikor Isten megszólította , ne akarjon ezen változtatni ! Akit viszont körülmetéletlen állapotban hívott el az Úr , az ne akarjon körülmetélkedni !
Mert nem az a fontos , hogy valaki körül van metélve , vagy nincs ! Csak egy dolog számít : az Isten parancsainak való engedelmesség .
Mindenki maradjon meg abban az állapotában , ahogyan elhívta az Úr !
Rabszolgaként kaptad az elhívást ? Ne törődj vele ! Ha azonban szabaddá lehetsz , akkor használd ki az alkalmat arra , hogy felszabadulj !
Mert az Úrban elhívott rabszolga az Úr felszabadított embere . Hasonlóképpen , aki szabad emberként kapta az elhívást , az meg Krisztus rabszolgája .
Drága váltságdíjat fizetett értetek Isten , ezért ne embereket szolgáljatok !
Testvéreim , bármilyen állapotban is ért el benneteket Isten hívása , maradjatok meg abban azután is , amikor már Istennel együtt éltek .
Most szeretnék azokról írni , akik még nem házasodtak meg , illetve nem mentek férjhez . Erről ugyan nem kaptam az Úrtól parancsot , mégis szeretnék tanácsot adni nektek . Úgy mondom ezt , mint akiben meg lehet bízni , mert az Úr kegyelmet adott nekem .
Az a véleményem , hogy a mostani nehéz időkben az a helyes , ha mindenki abban az állapotban marad , ahogyan éppen most van .
Ha megnősültél , akkor ne akarj elválni ! Ha nincs feleséged , ne is keress magadnak !
De ha mégis megnősülsz , nem vétkezel ; és ha a leány férjhez megy , ő sem vétkezik . Az ilyeneknek azonban gondjaik lesznek a mindennapi életükben ; én pedig szeretnélek benneteket ezektől megkímélni .
Ezt azért mondom , testvéreim , mert a hátralévő idő már nagyon rövid . Ezért mostantól fogva akinek van felesége , úgy éljen , mintha nem is lenne .
Aki szomorú , úgy éljen , mintha nem is lenne szomorú , aki örül , mintha nem is örülne , aki vásárol valamit , mintha semmije se lenne !
Aki ennek a világnak a dolgait használja , úgy éljen , hogy ezek a dolgok nem fontosak . Igen , így éljetek , mert ez a világ és az egész jelenlegi formája el fog múlni .
Azt szeretném , hogy gondok és aggodalmak nélkül éljetek . Az a férfi , aki nem házasodik meg , az Úr tetszését keresi , és az Úr munkájára van gondja .
Aki azonban megnősült , az a világi dolgokkal törődik , és a felesége kedvét keresi .
Így kétfelé oszlik a figyelme : kedvét keresi az Úrnak is , meg a feleségének is . Hasonlóan : az asszony , akinek már nincs férje , vagy a leány , aki még nem ment férjhez , az Úr dolgaira visel gondot , és egyedül az Urat szolgálja testével és szellemével egyaránt . Az az asszony azonban , aki férjnél van , a mindennapi dolgokkal törődik , és a férje kedvét keresi .
Mindezt azonban a ti érdeketekben mondom , nem azért , hogy korlátozzalak benneteket . Abban szeretnék segíteni , hogy helyesen és jó rendben éljetek , teljes odaadással szolgáljátok az Urat , és ebben ne akadályozzon benneteket semmi .
Ha egy férfi úgy gondolja , hogy a menyasszonya lassan túlhaladja a házasságra legalkalmasabb kort , ezért feleségül akarja venni a menyasszonyát , ám vegye feleségül . Azzal , hogy összeházasodnak , nem vétenek semmit .
Egy másik férfi azonban lehet , hogy arra a szilárd meggyőződésre jut , hogy nem akar megházasodni , és teljesen szabadon dönthet ebben , semmi nem kényszeríti . Így eldöntheti , hogy mégsem veszi feleségül azt a leányt , akit korábban eljegyzett . Ez a férfi is helyesen döntött .
Tehát az is helyesen teszi , aki a menyasszonyával összeházasodik . Aki azonban nem házasodik meg , az még helyesebben cselekszik .
A férjes asszony maradjon a férjével , amíg a férje él . De ha a férje meghal , szabadon férjhez mehet , akihez akar , csakhogy az új férj is az Úr követője legyen .
Azonban boldogabb lesz , ha nem megy újra férjhez . Ez a véleményem , és hiszem , hogy Isten Szelleme bennem lakik .
Most pedig a bálványoknak felajánlott ételáldozatokról írok nektek . Természetesen , mindnyájan ismerjük ezeket a dolgokat . Azonban a puszta ismeret , vagy tudás még nem elég , mert az csak büszkévé tesz . A szeretet ellenben a többieket építi és bátorítja .
Ha valaki azt gondolja magáról , hogy ő már „ tud valamit ” , az az ember igazában még semmit sem ismer úgy , ahogy kellene .
De ha valaki igazán szereti Istent , azt az embert Isten is közelről és bensőségesen ismeri .
A bálványoknak felajánlott étel-áldozatokról tehát azt mondom : tudjuk , hogy a bálványok nem valódiak , és semmit sem számítanak . Viszont azt is tudjuk , hogy csak egyetlen igazi Isten van .
Vannak ugyan olyanok , akiket az emberek „ isteneknek ” neveznek — akár az égben , akár a földön legyenek is — és valóban sok ilyen „ isten ” és „ úr ” van .
Nekünk azonban csak egyetlen Istenünk van , mennyei Édesapánk , aki a Világmindenséget teremtette . Mi őérte élünk . Hasonlóképpen , egyetlen Urunk van , Jézus Krisztus , aki által van minden , és mi is általa élünk .
Ezt azonban nem mindenki tudja ! Vannak , akik nemrég még tisztelték a bálványokat . Ha az ilyen ember továbbra is eszik a bálványoknak áldozott ételből , akkor úgy érzi , hogy még mindig a bálványokhoz tartozik . Nem biztos benne , hogy helyesen teszi , és bűnösnek érzi magát .
Nem az tesz bennünket Isten számára elfogadhatóvá , hogy mit eszünk , vagy mit nem . Attól nem leszünk rosszabbak , ha nem eszünk valamit , és attól sem leszünk jobbak , ha igen .
De vigyázzatok , hogy a viselkedésetek szabadsága nehogy bűnre vigye azokat , akik még gyengék a hitben !
Mert lehet , hogy neked helyes a felfogásod , és úgy érzed , hogy szabadon együtt ehetsz a többiekkel a hamis istenek templomában . Ha ezt látja egy testvéred , akinek még gyenge a hite , akkor ő is felbátorodik , és megeszi a bálványoknak áldozott ételeket . Mivel azonban ezt rossz lelkiismerettel teszi ,
szellemileg tönkremegy — mégpedig te miattad ! Így a te szabad gondolkozásoddal vesztét okozod a testvérednek , akiért Krisztus meghalt .
Amikor ilyen módon vétkeztek a testvéretek ellen , és megbántjátok őket , akkor valójában Krisztus ellen is vétkeztek . Igen , kárt okoztok a testvérek lelkében azzal , hogy miattatok valami olyat tesznek , amit rossznak tartanak .
Ezért , ha az , hogy én megeszek valamit , bűnbe ejti a testvéremet , akkor inkább soha többé nem eszem húst , csak ne okozzak bajt neki !
Talán nem vagyok szabad ember ? ! Nem vagyok apostol ? ! Saját szememmel láttam Urunkat , Jézust ! Vagy talán nem az én munkám eredménye az , hogy ti az Úrban vagytok ? !
Ha mások nem is fogadnak el apostolnak , ti biztos elfogadtok ! Igen , ti magatok vagytok rá a bizonyíték , hogy az vagyok !
Így védekezem azokkal szemben , akik megkérdőjelezik szolgálatomat . Ezt válaszolom nekik :
Talán nincs jogunk hozzá , hogy együnk és igyunk ?
Vagy nincs jogunk arra , hogy magunkkal vigyük hívő feleségünket , mint a többi apostolok , az Úr testvérei és Kéfás teszik ?
Vagy csupán nekem és Barnabásnak kell a magunk kezével dolgoznunk , hogy legyen mit ennünk ?
Ugyan ki katonáskodik a maga költségén ? Ki ültet szőlőt úgy , hogy nem eszik annak gyümölcséből ? Vagy ki legelteti a nyájat úgy , hogy nem iszik a birkák tejéből ?
Vajon amit mondok , csupán emberi vélemény ? Hát nem ugyanezt mondja a Mózesi Törvény is ?
Ott ugyanis ez van megírva : „ Ne kösd be a száját a nyomtató ökörnek ! ” Talán Istennek csak az ökrökre van gondja ?
Nem értünk parancsolta ezt ? Bizony , értünk van megírva , hogy aki a földet műveli , azzal a reménységgel szánt , hogy ő is részt kap majd a termésből . Hasonlóképpen van megírva ugyanez arról a munkásról is , aki csépel .
Mi szellemi „ magokat ” vetettünk el köztetek , a ti érdeketekben . Vajon nagy dolog-e , ha úgy „ aratunk ” , hogy anyagi dolgokat kapunk tőletek cserébe ?
Ha másoknak joguk van ehhez , nekünk sokkal inkább jogunk lenne rá ! De mi nem éltünk ezzel a jogunkkal , és nem fogadtunk el tőletek semmit . Inkább mindent eltűrünk , hogy ne akadályozzuk Krisztus örömhírének terjedését .
Nem tudjátok , hogy akik Jeruzsálemben a templomi szolgálatot végzik , onnan kapják az élelmüket is ? ! Akik pedig az oltár körül szolgálnak , azok részt kapnak az oltárra vitt adományokból .
Ehhez hasonlóan rendelte az Úr is , hogy akik az örömhírt terjesztik , azok abból éljenek meg .
Én azonban ezekkel a jogokkal nem éltem . Nem is azért írom mindezt , hogy engem is tartsatok el . Inkább meghalnék , mintsem rászoruljak arra , hogy másoknak terhére legyek .
Mert ha mindenkinek elmondom az örömhírt , azzal nincs mit dicsekednem . Hiszen számomra ez kötelesség . Jaj lenne nekem , ha nem végezném ezt a munkát !
Ha a magam jószántából tenném , jutalmat érdemelnék . De nincs más választásom : köteles vagyok mindenkinek elmondani az örömhírt , hiszen ezzel vagyok megbízva .
Így tehát , mi az én jutalmam ? Az , hogy mindezt ingyen teszem ! Nem élek azzal a jogommal , hogy fizetést kérhetnék érte . Pedig erre jogom lenne az örömhír szerint !
Bár én minden embertől független vagyok , mégis mindenki szolgájává tettem magamat , hogy közülük a többséget megnyerjem .
A zsidóknak olyanná lettem , mint egy zsidó , hogy zsidókat nyerjek meg . A Mózesi Törvény alatt élő embereknek olyanná lettem , mint egy Törvény alatt élő , hogy megnyerjem a Törvény alatt élőket . Pedig én magam nem élek a Törvény uralma alatt .
A Törvény nélkül élőknek pedig olyanná lettem , mint egy Törvény nélkül élő , hogy megnyerjem őket is . Bár Isten törvényét egyáltalán nem utasítom el , hanem Krisztus törvénye szerint élek .
A gyengéknek olyanná lettem , mint aki gyenge , hogy megnyerjem a gyengéket . Mindenkinek mindenné lettem , hogy minden lehetséges módon megmentsek közülük néhányat .
Mindezt az örömhírért teszem , hogy részt vegyek az örömhír ügyében és áldásaiban .
Ugye tudjátok , hogy a versenypályán sok versenyző fut , de csak egyikük lesz a győztes , és ő kapja a díjat ? Úgy fussatok , hogy győztesek legyetek !
Minden sportoló , aki a versenyre készül , nagy önuralommal végzi az edzéseket , és minden tekintetben fegyelmezetten él . Azért teszi ezt , hogy megnyerje a versenyt , és megkapja a győztesnek járó babér-koszorút . Ez azonban egy idő múlva elszárad és elpusztul . Mi olyan jutalmat fogunk kapni , amely örökké megmarad .
Én tehát nem céltalanul futok , hanem egy határozott cél felé . Úgy küzdök , mint egy ökölvívó , aki eltalálja az ellenfelét , és nem a levegőbe csapkod .
Keményen megfegyelmezem tehát a testemet , mint egy sportoló , és szolgámmá teszem . Mert nem akarom , hogy miközben másokat erre tanítok , engem meg kizárjanak a versenyből .
Testvéreim , akarom , hogy tudjátok , mi történt őseinkkel , akiket Mózes vezetett . Mind a felhő alatt voltak , és gyalog mentek keresztül a tengeren .
Mind bemerítkeztek a felhőbe és a tengerbe , mint Mózes követői .
Mindannyian ugyanazt a szellemi eredetű ételt ették ,
és ugyanazt a szellemi eredetű vizet itták . Ugyanis abból a szellemi kősziklából ittak , amely követte őket : az a kőszikla pedig Krisztus volt .
Ennek a népnek túlnyomó többségével Isten mégis elégedetlen volt , ezért azok meg is haltak pusztai vándorlásuk során .
Ami velük történt , intő példa számunkra , hogy ne kívánjunk gonosz dolgokat , amint ők .
Hamis isteneket se imádjatok , amint közülük sokan . Ahogy az Írás mondja : „ Leült a nép , hogy egyen-igyon , és fölkelt táncolni . ”
Szexuális bűnöket se kövessünk el , mint ahogyan közülük némelyek , és emiatt egyetlen napon huszonháromezren pusztultak el .
Krisztus türelmét se tegyük próbára , mint azok közül egyesek , akiket ezért kígyók pusztítottak el .
Ne elégedetlenkedjetek , mint közülük sokan , akiket ezért megölt a pusztító angyal .
Mindezek azért történtek , hogy tanuljunk a példájukból ! Azért írták le , hogy figyelmeztessenek bennünket , akik ennek a korszaknak a végén élünk .
Azért aki azt gondolja , hogy ő biztosan áll , vigyázzon , nehogy elessen !
Eddig még csak olyan próbatétel ért benneteket , amely minden más embert is előbb-utóbb elér . Isten azonban hűséges , ezért nem fogja megengedni , hogy túl nehéz megpróbáltatás érjen benneteket . Sőt , amikor a próbatétel kellős közepén vagytok , utat nyit nektek , hogy kiszabaduljatok belőle . Így ki fogjátok bírni a megpróbáltatást .
Ezért kedveseim , mindenképpen kerüljétek el a hamis istenek imádatát és a nekik szentelt bálványok tiszteletét !
Úgy szólok hozzátok , mint értelmes emberekhez , gondoljátok meg jól , amit mondok !
Az „ áldás-pohár ” , amelynél áldást mondunk , vajon nem azt jelenti-e , hogy közösségben vagyunk Krisztussal és a vérével , vagyis a halálával ? A kenyér pedig , amelyből együtt eszünk , vajon nem azt jelenti-e , hogy a Krisztus „ Testének ” részei vagyunk ?
Csak egyetlen kenyér van előttünk ilyenkor , mi pedig sokan vagyunk . Mégis egyetlen „ Testet ” alkotunk sokan , mert valamennyien abból az egyetlen kenyérből veszünk egy-egy darabot .
Gondoljatok csak Izráel népére ! Amikor ők az áldozati állatok húsából esznek , közösségben vannak az áldozati oltárral , igaz ?
Ezzel nem azt akarom mondani , hogy a hamis isteneknek és a bálványoknak áldozott hús valami fontos dolog lenne . Azt sem gondolom , hogy a bálványok egyáltalán fontosak lennének .
Dehogyis ! Azt mondom , hogy amit az emberek a bálványoknak áldoznak , azt valójában gonosz szellemeknek adják , és nem Istennek . Én azonban nem akarom , hogy a gonosz szellemekhez bármi közötök legyen .
Nem tehetitek meg , hogy az Úr poharából is isztok , meg a gonosz szellemek poharából is . Nem ehettek az Úr asztalának ételéből is , meg a gonosz szellemek asztalának ételéből is .
Vagy magunkra akarjuk haragítani az Urat ? Erősebbek vagyunk , mint ő ?
„ Minden megengedhető ” — mondjátok . „ Igaz , de nem minden használ ” — válaszolom erre . Igen , mindent szabad , de nem minden szolgál a többiek javára !
Ne a saját érdekeiteket tartsátok szem előtt ! Inkább egymásnak segítsetek , és a másik javát keressétek !
Minden fajta húst megehettek , amelyet a boltokban árulnak . Ne kérdezzétek , honnan származik ! Nyugodtan megehetitek , nem kell aggódnotok ,
mert „ az Úré az egész Föld és minden , ami rajta van . ”
Ha tehát egy hitetlen ember vendégségbe hív benneteket , és el akartok hozzá menni , mindent megehettek , amivel megkínál . Ne kérdezzétek , honnan származik , és ne aggódjatok amiatt , hogy szabad-e megennetek .
De ha valaki azt mondja a vendégségben : „ Ezt az ételt valamilyen bálványnak , vagyis hamis istennek áldozták ” , akkor ne egyetek belőle ! Miért ne ? Hogy ne okozzatok kárt annak a hitében , aki figyelmeztetett erre . Hiszen az az ember úgy gondolhatja , hogy az ilyen ételt nem szabad megenni .
Nem arról beszélek , hogy te mit tartasz jónak , vagy rossznak , hanem arról , hogy az a másik ember rossznak tartja , ha mégis megeszed . Csak emiatt mondom , hogy ne edd meg . Mert egyébként nem kellene törődni vele , hogy az a másik mit gondol .
Hiszen én mindig hálát adok Istennek , amikor eszem . Ha pedig hálaadással eszem valamit , akkor ne hibáztasson érte senki !
Tehát akár esztek , akár isztok , vagy bármit tesztek , mindent Isten dicsőségére tegyetek !
De ne tegyetek semmi olyat , ami akár a zsidókat , akár a nem zsidókat , vagy az Isten eklézsiáját bűnre vinné !
Én is erre törekszem . Mindenkinek igyekszem a tetszését megnyerni , és nem azzal törődöm , ami nekem , hanem azzal , ami másoknak jó . Mert azt akarom , hogy mindannyian megmeneküljenek .
Kövessétek tehát a példámat , ahogy én is követem Krisztust !
Dicsérlek benneteket , hogy minden dologban emlékeztek rám , és hűségesen követitek mindazt , amire tanítottalak benneteket .
Azt akarom azonban , hogy értsétek meg : Krisztus a „ feje ” , vagyis a hatalommal felruházott felettese minden férfinak . Hasonlóképpen a nő „ feje ” a férfi . Krisztusnak pedig az Atya-Isten a „ feje ” .
Ezért minden férfi , aki befedett fejjel imádkozik , vagy prófétál , szégyent hoz arra , aki az ő „ feje ” .
De ha egy nő imádkozik , vagy prófétál , akkor be kell takarnia a fejét valamivel , különben szégyent hoz arra , aki a „ feje ” . Hiszen , ha nem fedi be a fejét , az olyan , mintha kopaszra nyírták volna !
Mert ha valamelyik nő nem takarja be a fejét , akkor akár le is nyírathatja a haját . De ha szégyen lenne a számára kopaszra nyírt fejjel járni , akkor inkább takarja be a fejét !
A férfinak azonban nem illő , hogy befedje a fejét . Miért ? Mert a férfit Isten úgy teremtette , hogy őrá hasonlítson , és dicsőségét tükrözze . Ehhez hasonlóan a feleség is a férje dicsőségét tükrözi .
Mert nem a férfi származik az asszonyból , hanem az asszony a férfiból .
Nem a férfit teremtette Isten az asszonyért , hanem az asszonyt a férfiért .
Ezért szükséges , hogy a nő takarja be a fejét valamivel , és így jelezze , hogy valakinek a hatalma és védelme alatt áll . Ez szükséges az angyalok miatt is .
Az Úr uralma alatt azonban az asszony is fontos a férfi számára , és a férfi is az asszony számára . Egyik sem független a másiktól .
Mert igaz , hogy az asszony a férfiból származik , de a férfiakat meg az asszonyok szülik . Végső soron azonban minden Istentől származik .
Döntsétek el magatok , illik-e , hogy egy nő úgy imádkozzon Istenhez , hogy a feje nincs betakarva semmivel !
Vagy nem arra tanít benneteket a természet is , hogy szégyen az , ha egy férfi hosszú hajat visel ,
ugyanakkor pedig a nőnek dísze a hosszú haja ? Hiszen ez a természet-adta fátyol a fején !
Ha valaki ebben a dologban vitatkozni akar , tudja meg , hogy a vitatkozás sem nekünk , sem az Isten gyülekezeteinek nem szokásunk .
A következő dologban , amelyben most rendelkezem , nem tudlak benneteket megdicsérni . Mert amikor összejöttök , annak több a kára , mint a haszna !
Először is , úgy hallom , hogy amikor a helyi gyülekezetben összejöttök , akkor is csoportokra váltok szét . Azt hiszem , ez valóban így is van .
Az ugyanis elkerülhetetlen , hogy véleménykülönbségek és ennek következtében különböző csoportosulások legyenek köztetek . Ez azért is szükséges , hogy mindenki előtt megmutatkozzon , kik azok , akik nem vesznek részt a pártoskodásban .
Amikor tehát összegyűltök , valójában nem is az Úrvacsorában vesztek részt ,
hiszen amikor leültök enni , mindegyikőtök a saját ételét eszi , amelyet otthonról hozott . Így azután az egyik éhes marad , a másik pedig lerészegedik .
Hát nincs saját otthonotok , hogy ott egyetek és igyatok ? Vagy talán nem becsülitek semmire Isten gyülekezetét , és meg akarjátok szégyeníteni a szegényeket ? ! Mit mondjak erre ? Megdicsérjelek benneteket ? Ezért biztosan nem !
Mert én közvetlenül magától az Úrtól kaptam , amire titeket is tanítottalak : az Úr Jézus azon az éjszakán , amikor elárulták , kezébe vette a kenyeret ,
és hálát adott Istennek . Darabokra törte a kenyeret , szétosztotta tanítványai között , miközben ezt mondta : „ Ez az én testem , amelyet értetek adok . Ti is ugyanezt tegyétek , és így emlékezzetek rám ! ”
Ugyanígy , a vacsora után felemelte a borral teli poharat , és ezt mondta : „ Ez a pohár bor az új szövetség5 amely vérem , vagyis a halálom által lép életbe . Ti is ugyanezt tegyétek , és így emlékezzetek rám , valahányszor ebből isztok ! ”
Így tehát , amikor ezt teszitek — esztek ebből a kenyérből és isztok ebből a borból — akkor valójában azt hirdetitek , hogy az Úr Jézus meghalt . Ezt pedig mindaddig tegyétek , amíg az Úr maga vissza nem jön !
Aki tehát nem úgy eszik a kenyérből , vagy iszik az Úr poharából , ahogy az méltó az Úrhoz , az vétkezik az Úr teste és vére ellen .
Ezért mindenki vizsgálja meg magát , csak azután egyen abból a kenyérből és igyon abból a pohár borból .
Mert aki úgy eszi és issza , hogy nem becsüli meg az Úr testét és annak jelentőségét , az ítéletet hoz magára .
Ezért van köztetek sok gyengélkedő és beteg , és sokan ezért haltak meg .
Ha alaposan megvizsgálnánk magunkat , akkor nem kellene ítélet alá kerülnünk .
Amikor azonban az Úr ítél meg , akkor azért fegyelmez bennünket , hogy megmutassa a helyes utat . Azért teszi ezt , hogy ne kelljen véglegesen elítélnie bennünket a hitetlen emberekkel együtt .
Ezért testvéreim , ha összejöttök , hogy az Úrvacsorában részt vegyetek , várjátok meg egymást !
Ha valaki olyan éhes , hogy nem tud a többiekre várni , az előbb egyen otthon , hogy ne ítélet származzon abból , ha összejöttök ! A többi kérdéseteket majd akkor beszéljük meg , amikor meglátogatlak titeket .
Testvéreim , ami a szellemi ajándékokat illeti , nem akarom , hogy tudatlanságban maradjatok .
Emlékezzetek vissza ! Mielőtt hívőkké lettetek , a néma bálványok befolyásoltak és vezettek benneteket . Ti pedig imádtátok azokat .
Ezért tudjátok meg , hogy aki Isten Szelleme által szól , az soha nem mondja , hogy : „ Jézus legyen átkozott ” . Ugyanakkor , senki sem mondhatja : „ Jézus az Úr ” , csakis a Szent Szellem által .
A szellemi ajándékok sokfélék , de mind ugyanattól a Szent Szellemtől származnak .
A szolgálatok is különfélék , de ugyanazt az Urat szolgáljuk .
Isten ereje is sok különböző módon nyilvánul meg az emberekben és az emberek által . Mégis egy és ugyanaz az Isten , aki mindezeket a dolgokat bennünk és közöttünk véghezviszi .
Azonban a Szent Szellem mindenfajta működését azért kaptuk , hogy ezzel a többieket szolgáljuk és segítsük .
Az egyik embernek például a Szent Szellem azt adja , hogy képes legyen bölcsen beszélni . A másiknak ugyanaz a Szent Szellem természetfeletti ismeretet ad , amikor beszél .
Megint másiknak ugyanaz a Szent Szellem hitet ad , másnak meg a gyógyítás ajándékait .
A másik olyan erőt kap , amellyel csodákat tud tenni , megint másik a prófétálás képességét kapja . Megint másik arra kap képességet , hogy felismerje , és azonosítani tudja a szellemeket . Van , aki a nyelveken szólás különféle fajtáit kapja , megint másik azt a képességet , hogy a nyelveken szólást megértse , és meg tudja magyarázni .
De mindezt ugyanaz a Szent Szellem cselekszi az embereken keresztül , és ő a saját belátása szerint adja az embereknek ezt , vagy azt a képességet .
Az emberi test egységes egész , de sok részből áll . Ez a sok és sokféle testrész együttesen mégis egyetlen testet alkot . Így van ez Krisztussal is .
Mert vannak közöttünk zsidók és nem zsidók , rabszolgák és szabad emberek is . De ugyanaz a Szent Szellem merített be bennünket , hogy ezáltal egyetlen „ testté ” egyesítsen . Ugyanazt a Szent Szellemet kaptuk , hogy igyunk belőle .
Az emberi test sem egyetlen testrészből , hanem sokból áll .
Ha például a láb azt mondaná : „ Mivel nem kéz vagyok , tehát nem is tartozom a testhez ” , attól még valójában a láb is része a testnek , igaz ?
Vagy , ha a fül azt mondaná : „ Mivel nem szem vagyok , nem is vagyok a test része ” — akkor valóban nem tartozna a testhez ?
Ha az egész test csak egyetlen szem volna , akkor semmit sem hallana ! Ha az egész test csak a fülből állna , egyáltalán nem érezné az illatokat !
Isten azonban minden egyes testrészt beillesztett a testbe a maga helyére , és az egészet jól elrendezte — úgy , ahogyan neki tetszett .
Ha csak egyetlen testrész lenne , akkor hol lenne maga az egész test ?
Azonban nem egy testrészünk van , hanem sok — a test mégis egyetlen egységes egész .
Így hát nem mondhatja a szem a kéznek : „ Nincs rád szükségem ! ” , de a fej sem mondhatja a lábnak : „ Nem kellesz ! ” .
Sőt , ellenkezőleg , éppen azokra a részekre van a legnagyobb szükségünk , amelyeket gyengének és kevésbé fontosnak tartunk .
Testünknek azokat a részeit gondozzuk nagyobb odafigyeléssel , amelyeket kevésbé értékeseknek tartunk . Különleges figyelemmel törődünk azokkal a tagjainkkal , amelyeket mások nem látnak .
Hiszen azoknak a testrészeknek , amelyek szem előtt vannak , nincs erre szükségük . Isten úgy építette fel a testet , hogy a kevésre becsült tagnak nagyobb megbecsülést adott .
Azért tette ezt , hogy a test részei között ne legyen ellenségeskedés , hanem a tagok kölcsönösen gondoskodjanak egymásról .
Ha valamelyik rész szenved , vele együtt szenved a test többi része is . Ha valamelyik tag megbecsülésben részesül , a többi tag is együtt örül vele .
Tehát , ti együttesen a Krisztus „ Testét ” alkotjátok . Egyenként pedig ennek a „ Testnek ” tagjai vagytok , és mindegyikőtöknek megvan a maga helye és feladata ebben a „ Testben ” .
Ennek megfelelően Isten elhelyezett és beépített az Eklézsiába először apostolokat , másodszor prófétákat , harmadszor tanítókat , azután olyanokat , akik Isten csodatévő erejével szolgálnak , azután , akik a gyógyítás ajándékait kapták , meg azokat , akik a többieket segítik , meg olyanokat , akik a vezetés ajándékával szolgálnak , és olyanokat , akik a nyelveken szólás különféle fajtáit kapták ajándékul .
De mindannyian apostolok-e ? Mindannyian próféták ? Vagy mind tanítók ? Van mindegyiknek csodatévő ereje ?
Mindenkiben működnek a gyógyítás ajándékai ? Mindenkiben működnek-e a nyelveken szólás ajándékának különböző fajtái ? Mind meg tudják magyarázni a nyelveken szólást ?
De kívánjátok a Szent Szellem legértékesebb ajándékait ! Most pedig megmutatom nektek a legjobb utat , az isteni szeretet útját .
Ha képes vagyok emberek vagy angyalok nyelvén beszélni , de isteni szeretet nincs bennem , olyan leszek , mint egy zajos cintányér , vagy zörgő cimbalom .
Ha megkaptam a prófétálás ajándékát , ha értek minden titkos igazságot , ha minden tudás a birtokomban van , ha olyan erős hitem van , hogy hegyeket is elmozdítok vele — de nincs bennem isteni szeretet , az egész nem ér semmit !
Ha minden vagyonomat elosztom a szegények között , ha a testemet feláldozom , hogy elégessék — de isteni szeretet nincs bennem , semmit nem érek el vele .
Az isteni szeretet türelmes és jóságos . Ez a szeretet nem féltékeny , nem irigy , nem dicsekszik , nem büszke ,
nem viselkedik gorombán , nem önző , nem gurul méregbe , nem tartja számon , ha valaki rosszul bánik vele ,
nem örül az igazságtalanságnak , de együtt örül az igazsággal .
Az isteni szeretet mindent eltűr , mindig hisz , mindig remél , mindenben kitart .
Ez a szeretet soha nem fogy el . Elmúlik a prófétálás , elmúlik a nyelveken szólás , elmúlik minden tudás .
Mert töredékesek az ismereteink és a prófétálásunk is .
Amikor azonban eljön a tökéletes , a töredékes dolgok elmúlnak .
Amikor gyerek voltam , úgy beszéltem , és úgy gondolkodtam , mint a gyerekek . De mikor felnőttem , elhagytam a gyerekes dolgokat .
Mi is hasonlóképpen vagyunk : most csak úgy látjuk a valóságot , mintha egy homályos tükörben szemlélnénk . De mikor eljön a teljesség , mindent szemtől-szembe és világosan fogunk látni . Most mindent csak töredékesen ismerek és értek , de akkor majd olyan tökéletesen fogok ismerni és érteni mindent , ahogy Isten engem ismer .
Addig pedig megmarad ez a három : a hit , a remény , és a szeretet . Ezek közül azonban az isteni szeretet a legnagyobb .
Minden erőtökkel azon igyekezzetek , hogy ez az isteni szeretet éljen és működjön bennetek ! Teljes szívvel kívánjátok a Szent Szellem ajándékait , leginkább a prófétálás ajándékát !
Mert aki a nyelveken szólás ajándékát használja , nem emberekhez beszél , hanem Istenhez . Hiszen senki sem érti , mit mond , amikor a Szent Szellem által titkokról beszél .
De aki prófétál , az emberekhez szól : olyan dolgokat mond , amelyek épülésükre , bátorításukra és megerősítésükre szolgálnak .
Aki a nyelveken szólás ajándékát használja , szellemileg erősíti és építi saját magát . Aki azonban a prófétálás ajándékával szolgál , az a gyülekezetet építi .
Szeretném , ha mindegyikőtöknél működne a nyelveken szólás ajándéka ! De még jobb lenne , ha prófétálnátok . Hasznosabb annak a szolgálata , aki prófétál , mint aki nyelveken szól . Kivéve , ha az , aki a nyelveken szólás ajándékával szolgál , egyúttal meg is tudja magyarázni , amit mondott , hogy az egész helyi gyülekezetnek hasznára legyen .
Így tehát testvéreim , ha elmegyek hozzátok , és nyelveken szólok , használ-e az nektek valamit ? Nyilván nem ! Csak azzal segíthetek nektek , ha isteni kijelentéssel , ismerettel , prófétálással , vagy tanítással szólok hozzátok .
Hiszen így van ez még az élettelen hangszerekkel is . Mondjuk fuvolán , vagy valamilyen húros hangszeren játszik valaki , de ha ezek a hangszerek nem adnak tiszta és érthető hangokat , akkor senki nem fogja felismerni , milyen éneket akarnak kísérni vele .
Vagy gondoljatok a csatára : ha a trombita nem ad jól hallható és világosan felismerhető jelzést , akkor a katonák nem értik meg , hogy itt az ideje felkészülni a harcra .
Így van ez veletek is : ha a nyelveken szólás ajándékát használva beszéltek , hogyan fogják a hallgatók megérteni , mit mondtok ? Csak a levegőbe fogtok beszélni .
Milyen sokféle nyelv van a világon , és mindegyik érthető jelentést hordoz .
Mégis , ha éppen azt a bizonyos nyelvet nem ismerem , idegen leszek annak a számára , aki azon a nyelven szól hozzám , és ő is idegen lesz a számomra .
Ugyanez vonatkozik rátok is . Mivel nagyon akarjátok a Szent Szellem ajándékait , tehát azon igyekezzetek , hogy elsősorban a helyi gyülekezet építésére , megerősítésére szolgáló ajándékok működjenek közöttetek !
Ebből következik , hogy aki a nyelveken szólás ajándékát használja , imádkozzon érte , hogy meg is tudja magyarázni , amit mondott !
Ha ugyanis nyelveken imádkozom , a szellemem ugyan imádkozik , de az értelmem nem vesz részt benne .
Akkor mit tegyek ? Imádkozom a szellememmel is , de az értelmemmel is . Dicséretet énekelek a szellememmel is , de énekelni fogok az értelmemmel is .
Máskülönben , ha te csak szellemeddel mondasz áldást , vagyis a nyelveken szólás ajándékát használod , hogyan mondhatja rá a másik ember , hogy „ Ámen ” ? Hiszen egyáltalán nem is érti , mit mondasz !
Te ugyan szépen adsz hálát , de ez a másiknak szellemileg semmit sem használ !
Hálát adok Istennek , hogy a nyelveken szólás ajándéka bennem jobban működik , mint bárkinél közületek .
Mégis , ha a helyi gyülekezetben vagyok , inkább akarok valamelyik érthető nyelven öt szót mondani , hogy ezzel is tanítsalak benneteket , mint tízezer szót a nyelveken szólás ajándékával , amelyből senki sem ért semmit .
Testvéreim , a gondolkodásotok ne legyen gyerekes , hanem felnőtthöz méltó . Csak a gonoszságban legyetek olyanok , mint a csecsemők !
Mert ez van az Írásban : „ Olyanok által fogok ehhez a néphez szólni , akik más nyelveken beszélnek , és idegenek szájával fogok beszélni népemhez , de még úgy sem hallgatnak rám ” — ezt mondja az Úr .
Ezért a nyelveken szólás ajándéka a hitetlenek számára bizonyíték , nem a hívőknek szól . A prófétálás azonban nem a hitetleneknek szól , hanem a hívőknek .
Gondoljátok meg : az egész helyi gyülekezet összejön , és ti mind egyszerre beszéltek a nyelveken szólás ajándékát használva . Ha ekkor valaki bejön közétek , aki nem tartozik hozzátok , vagy hitetlen , biztosan azt fogja hinni , hogy mind őrültek vagytok .
De képzeljétek csak el : a gyülekezetben mind prófétáltok , és akkor jön be közétek egy idegen , vagy hitetlen ember . Az ott elhangzó próféciák megmutatják a bűneit , és meggyőzik azt az idegent , hogy bűnös .
Így azután , mivel a szíve titkai kiderülnek , az idegen a földre borulva imádja Istent , és azt fogja mondani : „ Bizony , Isten itt van közöttetek ! ”
Összefoglalva tehát , ezeket javasolom , testvéreim : amikor összejöttök , mindegyikőtök hozzon valamit . Az egyik énekeljen egy zsoltárt , a másik tanítson , a harmadik mondja el , amit Isten kijelentett neki , más valaki szolgáljon a nyelvek ajándékával , valaki pedig magyarázza meg — de mindenkinek az legyen a célja , hogy szellemileg erősítse és építse a gyülekezetet !
Ha a nyelvek ajándékával akarnak szólni a testvérek , ketten vagy legfeljebb hárman beszéljenek . De csak egyik a másik után , valaki pedig magyarázza meg !
Ha nincs senki , aki meg tudná magyarázni , akkor a nyelveken szóló ne beszéljen a helyi gyülekezet előtt , hanem hallgasson : csak magában és Istennek mondja el !
Két , vagy három testvér szólhat a prófétálás ajándékával . De amit egyikük mond , azt a többi vizsgálja és ítélje meg !
Lehet , hogy miközben az egyikük beszél , valaki más is kap Istentől üzenetet . Ekkor az , aki éppen beszél , hallgasson el , és engedje szólni a másikat !
Mert valamennyien prófétálhattok , de csak egyik a másik után . Így mindenki tanulhat , és bátorítást kaphat belőle .
A próféták szellemei ugyanis engedelmeskednek a prófétáknak .
Hiszen Isten nem a rendetlenség , hanem a békesség Istene .
Mint Isten népének minden helyi gyülekezetében , úgy nálatok is , az összejöveteleken az asszonyok maradjanak csendben , és ne beszéljenek ! Maradjanak meg az engedelmességben , amint azt a Mózes Törvénye is mondja .
Ha pedig valamit meg akarnak érteni , azt otthon kérdezzék meg a férjüktől , mert szégyenletes dolog , ha az asszony a helyi gyülekezet összejövetelén beszél .
Vajon Isten üzenete tőletek eredt , vagy egyedül csak hozzátok jutott el ? !
Ha valaki azt gondolja magáról , hogy ő próféta , vagy szellemi ember , akkor fel kell ismernie , hogy amit nektek írok , az az Úr parancsa !
Ha ezt nem ismeri el , akkor őt sem fogja az Úr elismerni .
Tehát , testvéreim , teljes szívvel kívánjátok , hogy a prófétálás ajándéka működjön bennetek , de ne tiltsátok , vagy akadályozzátok a nyelveken szólás ajándékát se !
Azonban minden a megfelelő módon és szép rendben történjen közöttetek !
Emlékeztetlek benneteket testvéreim arra az örömhírre , amelyet tőlem hallottatok , és amelyet el is fogadtatok . Ez lett a hitetek alapja ,
és ezáltal fogtok megmenekülni . De csak akkor , ha hűségesek maradtok az üzenethez , amelyet tőlem hallottatok . Ha nem , akkor hiába lettetek hívőkké .
Elsősorban azt az üzenetet adtam át nektek , amelyet én is kaptam . Elmondtam nektek a legfontosabbat : hogy Krisztus a mi bűneink miatt halt meg — pontosan úgy , ahogy az Írás mondja .
Miután Krisztus meghalt , eltemették , de a harmadik napon feltámadt — pontosan úgy , ahogy az Írás előre megmondta .
Feltámadása után láthatóan megjelent Kéfásnak , azután a tizenkét apostolnak ,
azután egy alkalommal több , mint ötszáz testvér szeme láttára , amikor ők együtt voltak . Közülük a legtöbben még most is élnek , bár néhányan már meghaltak .
Megjelent Jakabnak is , majd ismét az apostoloknak .
Végül nekem is láthatóan megjelent Jézus — nekem , aki olyan vagyok , mint a túl későn született gyermek .
Mert én vagyok a legkisebb az apostolok között . Sőt , nem is vagyok méltó , hogy apostolnak nevezzenek , mert üldöztem Isten Eklézsiáját .
Isten kegyelme által mégis azzá lettem , aki vagyok . Elmondhatom , hogy irántam való kegyelmét nem vesztegettem hiába , sőt , sokkal többet dolgoztam , mint a többi apostolok . Valójában nem is én tettem mindezt , hanem Istennek velem lévő kegyelme .
De nem is az a fontos , hogy tőlem , vagy más apostoloktól hallottátok az örömhírt — hiszen mindannyian ugyanazt az örömhírt mondjuk — és ez az , amelyet hittel befogadtatok .
Krisztust úgy mutattuk be nektek , mint aki feltámadt a halottak közül . Akkor hogyan mondhatják közületek néhányan , hogy a halottak soha nem fognak feltámadni ? !
Hiszen ha a halottak valóban nem támadnak fel , akkor Krisztus sem támadt volna fel .
De ha Krisztus valóban nem támadt volna fel , akkor nincs semmi értelme annak az üzenetnek sem , amelyet nektek mondtunk . Sőt , akkor a ti hiteteknek se lenne semmi értelme !
Ráadásul , Istennel kapcsolatban is hazudtunk volna . Miért ? Mert azt mondtuk , hogy feltámasztotta Krisztust . Pedig , ha úgy van , ahogy egyesek mondják , hogy a halottak soha nem támadnak fel , akkor mi is hazugok lennénk .
Mert ha a halottak tényleg soha nem támadnak fel , akkor Krisztus sem támadt fel .
Ha pedig Krisztus valóban nem támadt fel , akkor semmit sem ér a hitetek , és még mindig a bűneitekben éltek .
Ezen felül még azok a testvérek is végleg elvesztek volna , akik eddig a Krisztusban való hitben haltak meg .
Ha Krisztusban való reménységünk csak erre a földi életre volna érvényes , akkor minden embernél szánalmasabbak lennénk !
De az igazság az , hogy Krisztus valóban feltámadt a halottak közül ! Ő támadt fel legelőször azok közül , akik hitben haltak meg .
A halál annak következtében éri el az embereket , amit egy ember tett . De a halottak feltámadása is egy emberen keresztül fog történni .
Mert ahogyan Ádám után minden ember meghal annak következtében , amit Ádám tett — ugyanúgy Krisztus által is minden ember fel fog támadni , annak következtében , amit Krisztus tett .
Mindenki a maga idejében támad fel . Legelsőként Krisztus , azután az ő visszajövetelekor következnek azok , akik hozzá tartoznak .
Végül a befejezés , amikor Krisztus minden más uralkodót megfoszt a hatalmától : mindenkit , akinek hatalma és ereje van , és véget vet az uralmuknak . Azután átadja az uralmat az Atya-Istennek .
Mert Krisztusnak addig kell uralkodnia , amíg az Atya-Isten az összes ellenségét Krisztus uralma alá nem kényszeríti .
A Halál lesz az utolsó ellenség , aki erre a sorsra jut .
Mert az Írás azt mondja : „ Isten mindent az ő lába alá vetett ” . Amikor azt mondja , hogy „ mindent a lába alá vetett ” , ez természetesen azt jelenti , hogy az Atya-Isten kivételével . Hiszen az Atya-Isten maga viszi ezt véghez !
Amikor már minden és mindenki Krisztus uralma alatt lesz , akkor maga a Fiú is aláveti magát az Atya-Isten uralmának . Igen , az Atya mindent a Fiú uralma alá helyez . Végül pedig a Fiú is aláveti magát az Atyának — így azután az Atya-Isten tökéletesen uralkodni fog minden és mindenki felett .
Egyébként pedig , mit tesznek azok , akik a halottakért merítkeznek be ? Ha a halottak egyáltalán nem támadnak fel , akkor ezek az emberek miért merítkeztek be értük ?
Mi is miért nézünk szembe állandóan a veszélyekkel ?
Naponta halálos veszélyben élek , és kész vagyok a halálra . Testvéreim , ez olyan igaz , mint a veletek való dicsekvésem Urunk , a Krisztus Jézus által .
Ha csak emberi módon küzdöttem volna a „ vadállatokkal ” Efezusban , annak mi értelme lett volna ? Ha a halottak soha nem támadnak fel , akkor igaza van annak , aki azt mondja : „ Együnk , igyunk , mert holnap úgyis meghalunk ! ”
Ne engedjétek magatokat becsapni ! „ A rossz társaság elrontja a jellemes embert is ! ”
Térjetek végre észre , és ne vétkezzetek többé ! Mert vannak közöttetek , akik nem is ismerik Istent igazán — azért mondom ezt , hogy elszégyelljék magukat !
De azt kérdezhetné valaki : „ Hogyan támadnak fel a halottak ? Milyen testben jönnek vissza az életbe ? ”
Ezek ostoba kérdések ! Gondolj arra , mikor elveted a vetőmagot : csak akkor fog kihajtani , ha előbb már „ meghalt ” a földben .
Az a mag , amelyet elvetsz , nem is hasonlít a kifejlett növényre , például búzára , vagy valamilyen más növényre .
Isten azonban felnöveszti , és arra a mintára formálja , amelyet annak a bizonyos növénynek tervezett . Minden egyes fajnak a saját alakját adja .
Az élőlények különböző csoportjainak a teste és formája is különböző . Más az emberi test , más a négylábú állatok teste , megint más a madaraké , vagy a halaké .
Az égitestek pedig egészen mások , mint a földi élőlények . Bizony , nagy különbség van az égitestek szépsége és a földi élőlények szépsége között !
Még az égitestek sem egyformák : más a Nap ragyogása , más a Hold fényessége , megint másféle a csillagok fénye . Sőt , még a csillagok fénye sem egyforma !
Így van ez a halottak feltámadásával is . Az emberi test , amelyet „ elvetünk ” a földbe , romlandó , és el is pusztul . Az a test viszont , amely feltámad , nem romlik meg soha : elpusztíthatatlan !
Amikor eltemetjük a holttestet , az egyáltalán nem szép látvány . De mikor feltámad , dicsőséges lesz ! Amikor eltemetjük , semmi erő nincs benne már . De mikor majd feltámad , telve lesz erővel !
Amikor eltemetjük , közönséges emberi testet temetünk el . De mikor feltámad , az már szellemi test lesz ! Igen , ahogyan van hús-vér emberi test , van szellemi test is .
Erről beszél az Írás : „ Az első ember , Ádám , élő lélekké lett ” . Az „ utolsó Ádám ” azonban életet adó szellem .
De nem ez a szellemi ember jött először , hanem a lelki , vagyis a természetes ember . Csak azután jött a szellemi ember .
Az első ember a földből származik , hiszen Isten a földből formálta . A második ember a Mennyből jött .
Amilyen volt az első , a földből való ember , olyanok a többi földi emberek is . Viszont , amilyen az a Mennyből való ember , olyanok azok is , akik szintén a Mennyből származnak .
Ahogyan hasonlítunk az első földi emberre , úgy fogunk hasonlítani arra a mennyei emberre is .
Ezt azért mondom , testvéreim , mert ezzel a földi hús-vér testünkkel nem vehetünk részt Isten Királyságában . Hiszen az , ami el fog pusztulni , nem vehet részt abban , ami örökkévaló .
De figyeljetek , elárulok nektek egy titkot : nem mindannyian fogunk meghalni , de mindannyian át fogunk változni !
Ez nagyon hirtelen fog történni , egy szempillantás alatt , az utolsó trombita hangjára . Felhangzik a trombitaszó , és azok , akik hitben haltak meg , feltámadnak a romlástól mentes örök életre . Mi pedig , akik akkor még élünk , át fogunk változni .
Ez a mostani testünk romlandó , ezért feltétlenül szükséges , hogy átváltozzon olyan testté , amely már mentes a romlástól . Mostani testünk halandó , ezért át kell változzon halhatatlan testté .
Amikor ez majd megtörténik : a romlandó és halandó test átváltozik romlástól mentes és halhatatlan testté , akkor teljesedik be , amit az Írás mond : „ A halál teljes és végleges vereséget szenvedett ”
„ Halál , hová lett győzelmed ? ! Halál , hová lett a fegyvered ? ! ”
Ugyanis a halál fegyvere a bűn , a bűn erejét pedig a Törvény adja .
De hálát adunk Istennek , hogy Urunk , Jézus Krisztus által győztesekké tesz bennünket !
Mivel ez így van , kedves testvéreim , legyetek szilárdak , hogy senki ne tudjon kimozdítani benneteket a helyetekről ! Mindig teljes erővel és odaadással végezzétek az Úr munkáját ! Hiszen jól tudjátok , hogy ez a munka nem céltalan és nem eredménytelen .
Most arról akarok nektek írni , hogyan gyűjtsetek pénzt Isten népének megsegítésére . Ti is úgy tegyetek , mint ahogy azt a Galáciában élő helyi gyülekezeteknek mondtam !
Minden hét első napján tegyetek félre annyi pénzt , amennyit erre tudtok szánni . Így gyűjtsétek össze , amit tudtok , annak megfelelően , hogy mennyi a jövedelmetek . Ne akkor kezdjetek gyűjteni , amikor hozzátok érkezem !
Akkor majd kiválasztok közületek néhány embert , hogy vigyék el az összegyűlt pénzt Jeruzsálembe . Olyanokat fogok választani , akiket ti javasoltok , és ajánlólevelet is küldök velük .
Ha pedig úgy látszik jónak , akkor magam is elmegyek , és ezek az emberek elkísérnek .
Az a tervem , hogy előbb átutazom Macedónián , és utána megyek hozzátok , mert az biztos , hogy Macedónián átutazom .
Nálatok azonban ott is szeretnék maradni egy ideig . Lehet , hogy a telet is nálatok töltöm , azután majd elkísérhettek a további utamon .
Most azért nem megyek hozzátok , mert akkor csak átutazóban és rövid ideig láthatnálak benneteket . Azt remélem ugyanis , hogy nálatok hosszabb időt tölthetek , ha az Úr is úgy akarja .
Azután Efezusba megyek , ahol pünkösdig maradok .
Ott ugyanis , nagy lehetőség nyílt meg előttem , hogy az Úr munkáját hatékonyan végezzem , de sok az ellenség is .
Ha Timóteus megérkezik , legyen gondotok rá , hogy jól érezze magát nálatok , mert az Úr munkáját végzi ő is , akárcsak én !
Ne becsüljétek le őt , hanem segítsétek , és békességgel küldjétek hozzám , mert várom a többi testvérrel együtt !
Ami testvérünket , Apollóst illeti , nagyon kértem , hogy menjen el hozzátok a testvérekkel együtt . Ő azonban most nem akart , de más alkalommal el fog menni hozzátok .
Éberen őrködjetek , szilárdan álljatok meg a hitben , viselkedjetek úgy , mint bátor férfiakhoz illik , legyetek erősek !
Mindent az isteni szeretet által tegyetek !
Tudjátok , hogy Sztefanász és családja voltak az első hívők Akhájában , és hogy ők Isten népének szolgálatára szánták magukat . Ezért kérlek titeket ,
fogadjátok el az ilyen emberek vezetését , és engedelmeskedjetek nekik — meg mindazoknak , akik velük együtt szolgálnak és dolgoznak az Úr munkájában !
Örülök , hogy Sztefanász , Fortunátusz és Akhaikosz megérkezett hozzám , és kárpótoltak azért , hogy olyan messze vagytok !
Felüdítették a szellememet , akárcsak a tiéteket is . Becsüljétek meg az ilyen embereket !
Köszöntenek benneteket Ázsia tartományában élő helyi gyülekezetek ! Sok szeretettel köszönt benneteket az Úrban Akvila és Priszka , meg az a helyi gyülekezet , amely az ő házuknál szokott összejönni .
Köszöntenek benneteket a testvérek mindannyian . Köszöntsétek egymást szent csókkal !
Ezt a köszöntést én írom , a saját kezemmel : PÁL .
Ha valaki nem szereti az Urat , legyen átkozott ! Marana tha !
Az Úr Jézus kegyelme legyen veletek !
Istentől származó szeretetem legyen veletek a Krisztus Jézusban !
Páltól és Timóteustól , aki testvérünk a Krisztusban . Én , Pál , a Krisztus Jézus apostola vagyok , mert Isten ezt így akarta . Szól ez a levél Isten Korinthus városában élő helyi gyülekezetének és Isten népének egész Akhájában .
Atyánk , az Isten és Urunk , Jézus Krisztus adjon nektek kegyelmet és békességet !
Áldott legyen az Isten , aki Urunknak , Jézus Krisztusnak Atyja , aki tele van irgalommal . Olyan Isten , aki minden vigasztalás forrása .
Igen , ő vigasztal meg bennünket minden helyzetben , amikor bajok vesznek körül , hogy mi is meg tudjunk vigasztalni másokat , amikor ők vannak bajban , és nekik van rá szükségük . Ugyanazzal a vigasztalással segítünk nekik , amivel Isten is megvigasztal bennünket .
Mert amilyen bőségesen kijut nekünk Krisztus szenvedéseiből , ugyanolyan bőséges vigasztalást is kapunk Krisztus által .
Ha bajok vesznek körül bennünket , az is a ti vigasztalásotokat és megmeneküléseteket szolgálja . Ha pedig vigasztalást kapunk , az is a ti javatokra szolgál , és nektek is vigasztalást jelent . Azért van ez így , hogy legyen erőtök türelmesen elviselni ugyanazokat a szenvedéseket , amelyek minket is érnek .
Biztosak vagyunk benne , hogy mivel társaink vagytok szenvedésünkben , társaink lesztek a vigasztalásunkban is .
Testvéreim , tudjatok róla , hogy Ázsiában igen nagy bajokat és szenvedéseket kellett elviselnünk , amelyeket saját erőnkből nem tudtunk volna kibírni . Akkora teher nehezedett ránk , hogy már teljesen feladtuk a reményt , hogy ezt túléljük ,
és felkészültünk rá , hogy meg kell halnunk . De ez is csak azért történt , hogy többé ne magunkban bízzunk , hanem Istenben , aki még a halottakat is feltámasztja .
Ő pedig valóban megszabadított bennünket a halálos veszedelemből ! Sőt , újra és újra meg fog szabadítani . Őbenne reménykedünk , hogy a jövőben is megszabadít bennünket ,
ha ti is segíteni fogtok azzal , hogy imádkoztok értünk . Akkor azután sokan és sokféleképpen fognak hálát adni Istennek értünk , és azért a kegyelemért , amit ő ránk árasztott , válaszul az imádságaikra .
Mert mi azzal dicsekszünk , hogy minden dologban tiszta szívvel , isteni egyszerűséggel és őszinteséggel jártunk el . Nem emberi bölcsességgel , hanem Isten kegyelmével végeztük el , ami ránk volt bízva . A saját lelkiismeretünk is bizonyítja , hogy ez így igaz . Különösképpen érvényes ez arra , ahogyan közöttetek viselkedtünk .
Mert amit nektek írtunk , abban nincs semmi hátsó szándék . Ezért , ha elolvassátok , meg is érthetitek — és valóban remélem , hogy teljesen meg fogtok érteni engem és a leveleimet is !
Hiszen vannak közöttetek , akik már meg is értettek minket , és felismerték , hogy büszkék lehetnek ránk . Hasonlóan ahhoz , ahogyan mi is dicsekedni fogunk veletek az Úr Jézus Napján .
Ami engem illet , én mindig is biztos voltam ebben . Ezért határoztam el , hogy először titeket látogatlak meg , hogy kétszeres áldást kapjatok .
Azt terveztem ugyanis , hogy tőletek Macedóniába , onnan visszatérőben pedig újra hozzátok megyek . Azután ti segítettetek volna továbbutazni Júdeába .
Ezt a tervemet azonban meg kellett változtatnom . Azt hiszitek , hogy meggondolatlanul tettem ? Vagy , hogy amit tervezek , emberi módon tervezem , vagyis azt mondom „ igen , igen ” , de közben azt gondolom „ nem , nem ” ?
Amilyen biztos , hogy Isten megbízható , és amit mond , azt komolyan is gondolja , olyan biztos , hogy amit nektek mondunk , az is megbízható . Ha azt mondjuk , hogy „ igen ” , akkor az soha nem jelentheti azt , hogy „ nem ” !
Mert Isten Fia , Jézus Krisztus , akit nektek Szilvánusz , Timóteus és én bemutattunk , nem olyan , hogy egyszerre jelentene „ igen ” -t és „ nem ” -et . Jézus maga az isteni „ igen ! ”
Mert valahány ígérete van Istennek , az mind Jézus Krisztus által vált „ igen ” -né ! Ezért a végső „ Ámen ” is őáltala lesz meg . Ez pedig rajtunk keresztül valósul meg , és Isten dicsőségére fog szolgálni .
Mert Isten az , aki veletek együtt megerősít bennünket Krisztusban . Ő az , aki különleges módon megáldott ,
és megjelölt bennünket , hogy látható legyen : az övéi vagyunk . Ő adta szívünkbe a Szent Szellemet is , aki maga a biztosíték arra , hogy amit Isten megígért , azt mind meg is fogjuk kapni .
Isten a tanúm rá , csak azért nem mentem még vissza hozzátok Korinthusba , nehogy megbántsalak benneteket .
Ez nem azt jelenti , hogy uralkodni akarnánk rajtatok , vagy ellenőrzést gyakorolni a hitetek fölött , hiszen erősen álltok ebben a hitben . Ellenkezőleg , a munkatársaitok vagyunk , hogy örömötök teljes legyen .
Elhatároztam tehát , hogy amikor ismét meglátogatlak benneteket , nem okozok nektek újabb fájdalmat és szomorúságot .
Mert ha megszomorítlak benneteket , akkor engem ki vidámít meg ? De ti fel tudtok engem vidítani — éppen ti , akiket én szomorítottam meg !
Azért is írtam nektek erről , hogy amikor megérkezem , ne kelljen miattatok szomorkodnom . Hiszen éppen azt várnám , hogy ti szerezzetek nekem örömet ! Mert meg vagyok győződve róla , hogy az én örömem a tiétek is .
Amikor előző levelemet írtam , sokat aggódtam miattatok . Igen , azt a levelet sírva írtam nektek , sok-sok szomorúsággal és fájdalommal . De nem azért , hogy nektek okozzak szomorúságot , hanem azért , hogy megtudjátok , mennyire szeretlek benneteket .
Ha pedig valaki közületek szomorúságot okozott , az nem engem bántott meg , hanem titeket , mindnyájatokat . Ezt túlzás nélkül mondhatom .
Így tehát elég neki az a büntetés , amit a többiektől kapott .
Most már inkább bocsássatok meg neki , és vigasztaljátok meg , nehogy túlságosan bánkódjon , és a nagy szomorúság megártson neki !
Kérlek benneteket , most inkább éreztessétek vele , hogy mégis szeretitek !
Ezért írok most , hogy lássam , vajon mindenben engedelmeskedtek-e .
Akinek pedig ti megbocsáttok , annak én is . Mert ha volt egyáltalán mit megbocsátanom , akkor is a ti érdeketekben bocsátottam meg , Krisztussal együtt .
Igen , feltétlenül szükséges , hogy megbocsássunk egymásnak , különben becsaphat bennünket a Sátán . Hiszen jól ismerjük a szándékait .
Azért mentem Tróászba , hogy mindenkinek hirdessem a Krisztus örömhírét . Ott az Úr jó lehetőséget adott nekem erre .
Mégsem volt nyugalma szellememnek , mivel nem találkoztam Titusszal , aki a Krisztusban testvérem . Ezért elbúcsúztam az ottani testvérektől , és továbbmentem Macedóniába .
Hálás vagyok Istennek , aki Krisztus uralma alatt mindig diadalmenetében vezet bennünket ! Isten az , aki rajtunk keresztül mindenhol érzékelhetővé teszi az emberek számára , hogy ő kicsoda és milyen . Ez a felismerés pedig úgy terjed , mint egy drága parfüm édes illata .
Mert mi valóban olyanok vagyunk , mint a Krisztustól Istenhez felszálló füstölőszer jó illata . Ezt pedig azok is érzik , akik a megmenekülés felé haladnak , és azok is , akik el fognak veszni .
Az utóbbiak ezt az illatot olyannak érzik , mint a halál bűzös leheletét , amely a halál közelségét jelzi . Akik pedig a megmenekülés felé sietnek , megelevenítő , felüdítő illatnak érzik , amely az örök életre vezet . De vajon ki alkalmas erre a feladatra ?
Mi azonban nem „ üzletelünk ” Isten üzenetével , és nem arra használjuk , hogy a magunk hasznát keressük vele , mint sokan mások teszik . Nem ! Mi Krisztus uralma alatt és Isten jelenlétében tiszta szívből mondjuk az igazságot mindenkinek . Hiszen bennünket maga Isten bízott meg ezzel a feladattal .
Azt gondoljátok , hogy ismét dicsekedni akarunk ? Szükséges-e , hogy ajánlóleveleket kérjünk valakitől hozzátok , vagy tőletek másokhoz ?
Nem ! A mi „ ajánlólevelünk ” a szívünkbe van írva , és ezt mindenki ismeri és olvassa . Bizony , ti magatok vagytok a mi ajánlólevelünk !
Mert nyilvánvaló , hogy Krisztustól származó „ levél ” vagytok , amelyet általunk küldött . De ezt a levelet nem tintával írták , hanem az élő Isten Szellemével , és nem kőtáblára , hanem az emberek szívébe .
Azért merjük ezt mondani , mert Krisztus által teljes bizalmunk van Istenben .
Nem úgy értem ezt , hogy önmagunkban , a saját erőnkből képesek lennénk bármi jót tenni . Ellenkezőleg , Isten az , aki képessé tesz bennünket erre .
Igen , ő tett alkalmassá minket arra , hogy az Új Szövetség szolgái legyünk . Az Új Szövetség nem írott Törvény , hanem a Szent Szellemtől származik . Az írott Törvény ugyanis a halálba vezet , a Szent Szellem pedig megelevenít .
A Törvényt kőbe vésett betűkkel rögzítették , és a halálba vezetett . A szolgálata mégis olyan dicsőséges volt , hogy Izráel népe rá se tudott tekinteni Mózesre , annyira ragyogott az arca Isten dicsőségétől ! Pedig ez a dicsőség hamarosan elmúlt !
Akkor mennyivel dicsőségesebb a Szent Szellem szolgálata !
Dicsőséges dolog a Törvényt szolgálni , vagyis rábizonyítani az emberekre bűneiket , és elítélni őket . De sokkal dicsőségesebb az a szolgálat , amely Isten számára elfogadhatóvá teszi az embereket !
Annak a régi szolgálatnak is volt bizonyos dicsősége . Ez azonban elhalványul , ha összehasonlítjuk az új szolgálattal , amely sokkal dicsőségesebb .
Az a régi elmúlt , mégis dicsőséges volt . Mennyivel dicsőségesebb tehát az , ami örökké megmarad !
Mivel mi ebben reménykedünk , teljesen nyíltan és félelem nélkül beszélünk .
Nem olyanok vagyunk , mint Mózes , aki eltakarta az arcát , hogy Izráel népe ne láthassa . Nem akarta , hogy lássák , amikor az arcán ragyogó dicsőség elhalványul , és végleg eltűnik .
Izráel népének gondolkodásmódja valóban elsötétült , ezért nem értenek meg sok mindent . Ráborult az a bizonyos „ takaró ” a szívükre , és ott is maradt mind a mai napig . Ezért nem értik meg a zsidók az Írást , amikor olvassák . Nem is csoda , hiszen az a „ takaró ” csak akkor tűnik el , ha az Úrhoz fordulnak .
Igen , mindmáig , amikor csak a zsidók Mózes Törvényét olvassák , ez a „ takaró ” fedi be a szívüket , hogy ne érthessék meg .
De amikor valaki megváltozik , és az Úrhoz fordul , az a „ takaró ” eltűnik .
Az Úr a Szellem . Ahol pedig az Úr Szelleme , ott szabadság van .
A mi arcunk azonban nincsen eltakarva . Ezért állandóan az Úr dicsőségét tükrözzük vissza . Eközben pedig fokozatosan átváltozunk , és egyre jobban hasonlítunk őhozzá . Igen , a dicsőségnek egyre magasabb szintjére jutunk , mert ezt az Úr viszi véghez , aki maga a Szellem .
Isten , aki kegyelmet adott nekünk , ilyen szolgálatot bízott ránk . Ezért nem veszítjük el a bátorságunkat , és nem adjuk fel !
Elutasítjuk azokat a szégyellnivaló dolgokat , amiket az emberek titkolnak . Nem ravaszkodunk , és nem hamisítjuk meg Isten üzenetét . Ellenkezőleg , az igazságot mondjuk és tesszük , mindenki előtt nyilvánvaló módon . Így mutatjuk meg az embereknek , hogy kik vagyunk mi valójában Isten szemében .
Az az örömhír , amit hirdetünk , mégis el van takarva , és érthetetlen egyesek számára . De csak azoknak , akik a teljes pusztulás felé mennek .
Ezek a hitetlenek nem képesek az örömhírt megérteni , mert ennek a világnak az „ istene ” , azaz a Sátán elsötétítette a gondolkodásukat , hogy ne láthassák az örömhír fényét . Az örömhír pedig Krisztus dicsőségéről szól , aki minden tekintetben olyan , mint maga Isten .
Mert mi nem magunkról , hanem Jézus Krisztusról beszélünk , és azt bizonyítjuk , hogy ő az Úr . Magunkat pedig úgy tekintjük , mint a ti szolgáitokat , Jézus kedvéért .
Isten egyszer régen azt mondta : „ Ragyogjon fel a világosság a sötétségből ! ” Ő gyújtott világosságot a mi szívünkben is . Emiatt tudtuk felismerni és megismerni az Isten dicsőségét Jézus Krisztusban , az ő személyében és jellemében .
Az , hogy Jézust ismerjük , igen nagy kincs ! Mégis „ cserépkorsóban ” , vagyis emberi testünkben hordozzuk . Így azután teljesen nyilvánvaló , hogy ez a rendkívül nagy erő Istentől származik , nem pedig tőlünk .
Mindenfelől bajok és nehézségek vesznek körül bennünket , mégsem szenvedünk vereséget ! Sokszor nem tudjuk , mit tegyünk , de mégsem esünk végleg kétségbe !
Üldöznek , de Isten nem hagy el bennünket . Néha földre tipornak , de nem tudnak egészen elpusztítani .
Mindig testünkben hordozzuk Jézus halálát , hogy az élete is láthatóvá legyen bennünk .
Életünk folyamán állandóan halálos veszélyeknek vagyunk kitéve Jézusért , hogy Jézus élete látható legyen halandó testünkben .
Ezért a halál bennünk végzi a munkáját , az élet pedig bennetek .
Az Írás azt mondja : „ Hittem , azért szóltam . ” Bennünk is a hitnek ugyanaz a szelleme van . Mi is azért szólunk , mert hiszünk .
Mert tudjuk , hogy Isten , aki feltámasztotta az Úr Jézust a halálból , ugyanúgy bennünket is fel fog támasztani , és veletek együtt maga elé állít .
Mindez értetek történik . A célja pedig az , hogy egyre több és több ember fogadja el és adja tovább Isten kegyelmét , és egyre többen adjanak hálát Isten dicsőségéért .
Ez az oka , hogy nem adjuk fel , és nem fáradunk bele a szolgálatba . Igaz , testünk egyre idősebb és gyengébb , a „ belső emberünk ” mégis napról napra megújul .
Mert a mostani , könnyen elviselhető szenvedéseink csak rövid ideig tartanak , mégis örök dicsőséget szereznek számunkra ! Ez a dicsőség pedig olyan csodálatos , hogy össze sem lehet hasonlítani a szenvedéseinkkel .
Nem a látható dolgokat tartjuk szem előtt , hanem a láthatatlanokra figyelünk . Ugyanis ami látható , az hamar elmúlik , ami pedig láthatatlan , az örökké megmarad .
Tudjuk , hogy ez a „ sátor ” , amelyben itt a földön élünk — vagyis a testünk — egyszer el fog pusztulni . De Isten örökké tartó lakóhelyet készített számunkra a Mennyben , amelyet nem emberek építettek .
Ezért amíg ebben a földi testben élünk , sóhajtozunk , mert nagyon szeretnénk már beköltözni mennyei otthonunkba .
Amikor majd beköltözhetünk oda , az olyan lesz , mintha felöltöztetnének bennünket , és akkor valóban nem leszünk meztelenek !
Most , amíg ebben a földi testben élünk , sok teher nehezedik ránk , s ezért sokszor sóhajtozunk . Mégsem kívánjuk „ levetni ” ezt a testet . Inkább azt szeretnénk , ha erre a földi testre „ rávehetnénk ” azt a mennyei testet . Akkor majd ezt a halandó testet teljesen elnyeli az örök élet .
Aki pedig bennünket éppen erre készített fel , az maga Isten ! Ő adta nekünk a Szent Szellemet , aki annak a biztosítéka , hogy mindazt , amit Isten megígért , valóban meg is fogjuk kapni .
Ezért minden körülmények között bátran tekintünk előre . Hiszen tudjuk , hogy amíg ebben a földi testben élünk , távol vagyunk az Úrtól .
Annak megfelelően élünk , amit hiszünk , és nem ahhoz igazodva , amit látunk .
De bátrak vagyunk , és bízunk Istenben . Jobban szeretnénk kiköltözni ebből a földi testből , és hazaköltözni az Úrhoz .
De akár ebben a testben élünk , akár hazaköltözünk , arra törekszünk , hogy az Úr kedvében járjunk .
Mert kivétel nélkül mindannyiunknak oda kell állnunk a Krisztus Ítélőszéke elé ! Ott fogja mindenki megkapni , amit megérdemel , aszerint , hogy ebben a földi testben jót , vagy rosszat tett .
Mi tudjuk , mit jelent az Urat tisztelni és félni ! Ezért igyekszünk meggyőzni az embereket az igazságról . Isten pedig jól ismer bennünket . Reméljük azonban , hogy ti is meg tudjátok ítélni , és felismeritek , hogy kik vagyunk !
Nem is akarjuk magunkat újra igazolni . Inkább lehetőséget adunk nektek , hogy büszkék legyetek ránk . Így majd tudtok válaszolni azoknak , akik képmutató módon látszólagos dolgokkal dicsekednek .
Ha úgy tűnik , hogy elment az eszünk , Istenért van így , ha bölcsek vagyunk , az meg értetek van .
Mert bennünket Krisztus szeretete irányít és sürget . Meg vagyunk győződve róla , hogy ha egy ember — Jézus — meghalt mindenkiért , akkor valójában minden ember meghalt .
Jézus azért halt meg mindenkiért , hogy akik élnek , többé ne önmaguknak éljenek . Igen , ő meghalt és feltámadt , hogy az emberek érte éljenek .
Ezért mostantól fogva nem úgy gondolkodunk az emberekről , ahogyan a hitetlenek . Igaz , régen mi is úgy gondolkoztunk Krisztusról , mint ők , de ez már teljesen megváltozott .
Így hát , ha valaki Krisztusban van , az már az Új Teremtéshez tartozik : ami benne régi volt , az elmúlt , és minden tekintetben újjá , vagyis új teremtéssé lett !
Mindez Istentől származik , aki Krisztus által kibékített és újra egyesített önmagával bennünket . Sőt , ránk bízta , hogy mi is segítsünk más embereknek abban , hogy kibéküljenek vele .
Isten ugyanis maga volt jelen Krisztusban , amikor kibékítette az embereket önmagával , és nem hibáztatta őket a bűneik miatt . Ezt az üzenetet pedig , amely az Istennel való kibékülésről szól , ránk bízta .
Ezért úgy élünk az emberek között , mint Krisztus követei . Úgy kérünk és biztatunk benneteket , mintha Isten szólna általunk : „ Krisztus helyett kérünk , béküljetek ki Istennel ! ”
Mert Isten értünk azonosította a bűnnel Jézust , pedig ő nem követett el semmi bűnt . Azért tette ezt , hogy mi viszont Krisztus által elfogadhatóvá váljunk Isten számára .
Mint Isten munkatársai , kérünk benneteket , hogy úgy éljetek , mint akik nem hiába kapták Isten kegyelmét !
Mert ő mondja : „ A kegyelem idején meghallgattalak , a megmenekülés napján megsegítettelek . ” Bizony , most van a kegyelem ideje ! Most van a megmenekülés napja !
Mi azon igyekezünk , hogy az emberek ne mondhassanak semmi rosszat a szolgálatunkról . Ezért nem teszünk semmi olyat , ami másoknak bajt okozhat .
Minden dologban úgy ajánljuk magunkat , mint akik Isten szolgái . Türelmesen elviseljük a nehéz körülményeket , a szorult helyzeteket , a bajokat , és amikor hiányt szenvedünk valamiben .
Sokszor megvernek bennünket , börtönbe zárnak , és a tömeg ellenünk támad . Van , amikor keményen kell dolgoznunk , néha nincs mit ennünk , vagy nem alhatunk éjjel .
Mi valóban Isten szolgái vagyunk ! Ezt bizonyítja , hogy senki sem vádolhat bennünket bűnnel , ezt bizonyítja a tudásunk , a türelmünk , jóságunk , a bennünk élő Szent Szellem . Ezt bizonyítja képmutatás nélküli szeretetünk ,
az igazság üzenete , amit hirdetünk , és Isten ereje , amely megmutatkozik rajtunk keresztül . Ezt bizonyítja , hogy Istennel összhangban élünk , és teljesen fel vagyunk fegyverkezve a szellemi támadó és védekező fegyverekkel .
Ezekkel harcolunk , amikor az emberek dicsérnek , vagy szidnak bennünket , amikor rosszat , vagy jót mondanak rólunk . Néha csalóknak tartanak minket , pedig csak igazat mondunk .
Sokan egyáltalán nem törődnek velünk , mások pedig jól ismernek . Néha úgy látszik , már közel vagyunk a halálhoz , mégis élünk ! A szenvedések sokszor megkínoznak , de mégsem ölnek meg bennünket !
Sok szomorúság ér bennünket , ugyanakkor mégis tele vagyunk örömmel . Igaz , hogy a pénztárcánk majdnem üres , mégis sok embert mi tettünk gazdaggá . Valóban nincs semmi vagyonunk , mégis minden a miénk !
Korinthusi testvéreink , mi mindent őszintén elmondtunk nektek ! Kinyitottuk előttetek a szívünket .
Értsétek meg , a mi szívünkben bőven van hely a számotokra ! Azonban ti ezt nem viszonozzátok : nem akartok a szívetekbe fogadni bennünket .
Úgy beszélek veletek , mint a saját gyermekeimmel : nyissátok meg a szíveteket előttünk , és fogadjatok be minket !
Ti nem olyanok vagytok , mint a hitetlenek , ezért ne kapcsolódjatok hozzájuk ! Mi köze lehet egymáshoz két embernek , ha az egyik Istennel összhangban akar élni , a másik meg nem tiszteli Isten törvényeit ? Milyen közös dolga lehet a világosságnak a sötétséggel ?
Miben egyezhet meg egymással Krisztus és a Sátán ? Lehet-e valamilyen közösség hívő és hitetlen ember között ?
Mi köze van Isten templomának a bálványokhoz ? Mert mi az élő Isten temploma vagyunk , ahogyan Isten maga mondta : „ Velük együtt fogok lakni , és közöttük járok , Istenük leszek , ők pedig népemmé lesznek . ”
„ Ezért jöjjetek ki közülük , és váljatok külön tőlük , így szól az ÚR . Hozzá se érjetek ahhoz , ami nem tiszta , és magamhoz fogadlak titeket ! ”
„ Édesapátok leszek , ti pedig fiaim és leányaim lesztek , így szól a Mindenható ÚR . ”
Kedveseim , micsoda ígéretek ezek — és éppen nekünk szólnak ! Ezért hát tisztítsuk meg magunkat minden olyan dologtól , amely akár a testünket , akár a szellemünket bemocskolja . Kitartóan és egészen szánjuk oda magunkat és egész életünket Istennek , ezzel tiszteljük őt !
Kérlek , fogadjatok be a szívetekbe ! Senkit nem bántottunk meg , senkit nem károsítottunk meg , senkit nem használtunk ki .
Nem azért mondom ezt , hogy hibáztassalak titeket , hiszen a szívembe zártalak benneteket . Mert akár élünk , akár meghalunk , együtt leszünk veletek .
Őszintén beszélek veletek , és nagyon büszke vagyok rátok . Minden gondom ellenére tele vagyok örömmel és vigasztalással .
Amikor megérkeztünk Macedóniába , nem találtunk nyugalmat . Mindenféle gondok és bajok gyötörtek : kívülről támadások értek , belül félelem támadott bennünket .
Isten azonban megvigasztalja azokat , akiket a földre tapostak . Igen , ő vigasztalt meg minket azzal , hogy Titusz megérkezett .
De nem csak ezzel , hanem azzal a bátorítással is , amelyet tőletek kapott . Mert jó híreket hozott tőletek : hogy mennyire szeretnétek már találkozni velünk , hogy mennyire szomorúak vagytok amiatt , amit rosszul tettetek , és hogy mennyire ragaszkodtok hozzánk . Ennek azután nagyon megörültem .
Mert lehet , hogy előző levelemmel szomorúságot okoztam nektek , de már nem bánom . Igaz , korábban azt hittem , hogy rosszul tettem , de most már látom , hogy az a levél csak egy kis időre szomorított el benneteket .
Most már örülök , hogy megírtam azt a levelet . Persze , nem annak , hogy szomorúságot okoztam vele , hanem annak , hogy ezáltal megváltoztattátok a gondolkodásotokat és szíveteket . Az ilyen fajta szomorúság Isten akarata szerint változtat meg benneteket , és így az a levél semmi bajt nem okozott nektek .
Mert az a fajta szomorúság , amely Isten akarata szerint változtatja meg a gondolkodásotokat és a szíveteket , végül a megmeneküléshez vezet — az ilyet utólag soha nem kell megbánni . Ezzel szemben a hitetlen emberekre jellemző szomorúság a halálba vezet .
A ti szomorúságotok nyilván Isten akarata szerinti változásokat okozott bennetek : nagy igyekezetet , védekezést , bosszankodást , félelmet és ragaszkodást . Felkeltette bennetek a vágyat , hogy újra találkozhassunk . Sőt , meg is akartátok büntetni azt , aki vétkezett . Ezek a dolgok mind azt bizonyítják , hogy ártatlanok vagytok .
Ha tehát írtam is nektek , nem a miatt az ember miatt írtam , aki valami rosszat tett . Sem nem a miatt , akit megbántottak . Azért írtam , hogy ti magatok is lássátok meg Isten szemével , milyen nagy igyekezet van bennetek irántunk .
Így azután megvigasztalódtunk és felbátorodtunk . Igen , mi magunk is felbátorodtunk , de még jobban megörültünk annak , hogy Titusznak örömet szereztetek , és a szellemét felvidítottátok .
Ugyanis előzőleg sok jót mondtam Titusznak rólatok , sőt , dicsekedtem veletek . Nagyon örülök , hogy ezzel nem vallottam szégyent , mert ő úgy tapasztalta , hogy amit rólatok mondtam , mind igaz .
Így azután Titusz még jobban szeret benneteket . Örömmel emlékezik arra az engedelmességre , tiszteletre , sőt félelemre , amellyel fogadtátok .
Szívből örülök én is , hogy minden tekintetben megbízhatok bennetek .
Hadd mondjam el nektek , milyen kegyelmet adott Isten a Macedóniában élő helyi gyülekezeteknek .
Ezek a testvéreink nagyon szegények , sok szenvedést és megpróbáltatást kellett elviselniük . Ennek ellenére olyan nagy öröm lakik bennük , hogy bőségesen adakoztak másoknak .
Elmondhatom , hogy annyit adtak , amennyit csak tudtak . Sőt , talán még annál is többet ! Mindezt pedig önként tették , senki sem mondta nekik .
Újra meg újra könyörögve kérték , hogy adakozásukkal Isten népét szolgálhassák .
De nem csak azt tették , amit reméltünk , hanem még annál is többet : először önmagukat adták oda az Úrnak , azután nekünk is , azután adták az ajándékaikat . Ez az , amit Isten akar !
Ezért kértük meg Tituszt , hogy fejezze be köztetek az isteni kegyelemnek ezt a munkáját : az adományok gyűjtését . Hiszen ő volt az , aki ezt elkezdte .
Minden dologban meggazdagodtatok : hitben , beszédben , tudásban , mindenféle igyekezetben , és a szeretetben , amelyet tőlünk tanultatok . Most hát legyetek bőkezűek az adakozásban is !
Nem parancsként mondom , hogy adakozzatok , de szeretném kipróbálni , hogy igazi szeretet van-e bennetek . Ezért mondtam el nektek , hogy mások milyen bőségesen adakoznak .
Mert tudjátok , hogy Urunk , Jézus Krisztus mennyire gazdag volt , mégis teljesen szegénnyé lett értetek . Ezzel mutatta meg , mennyire szeret benneteket . Az ő szegénysége által gazdagodtatok meg .
Mert ha valóban adni akartok , akkor ajándékotok kedves és elfogadható lesz . Mégpedig ahhoz mérten lesz kedves , amitek van . Hiszen senkitől nem kérnek többet , mint amit képes adni .
Nem arról van szó , hogy amiatt , hogy másokon segítetek , nektek meg hiányotok támadjon .
Inkább a kiegyenlítésre törekedjetek . Hiszen most a ti adományotok fogja kipótolni , ami a testvéreiteknek hiányzik . Máskor meg éppen fordítva : ők fogják a bőségükből kipótolni a ti hiányotokat . Így lesz egyenlőség ,
ahogyan az Írás mondja : „ Aki sokat szedett , az sem tudott túl sokat összegyűjteni , de aki keveset szedett , annak sem lett túl kevés , amit összegyűjtött . ”
Hálát adok Istennek , hogy ugyanazt a szeretetet adta Titusz szívébe , mint amely bennünk is van .
Szívesen fogadta kérésünket , és maga is azon volt , hogy meglátogasson titeket , mivel valóban nagyon szeretne segíteni .
Elküldtük vele együtt azt a testvért is , akinek minden helyi gyülekezetben jó híre van . Azért dicsérik , mert az örömhír terjesztését szolgálja .
Sőt , a helyi gyülekezetek azzal is megbízták , hogy útitársunk legyen , és segítsen a pénzadományok gyűjtésében . Ezt a szolgálatot azért végezzük , hogy dicsőséget szerezzünk az Úrnak , és megmutassuk , hogy valóban segíteni akarunk a testvéreinknek .
Ezzel akarjuk biztosítani , hogy senki se bírálhasson bennünket amiatt , ahogyan ezt a nagy összegű pénzt kezeljük .
Mert nemcsak az Úr előtt , hanem az emberek előtt is gondunk van arra , hogy jó hírünk legyen .
Elküldtük velük együtt még azt a testvérünket is , aki mindig készséges volt , hogy segítsen . Ő már többször is bebizonyította , hogy megbízható segítőtárs . Most még sokkal lelkesebb , mert nagyon bízik bennetek .
Titusz a munkatársam a közöttetek végzett munkámban . A többi testvér pedig , akik vele utaznak , a helyi gyülekezetek küldöttei . Mindannyian Krisztus dicsőségére végzik a munkájukat .
Fogadjátok hát őket szeretettel ! Mutassátok meg nekik , hogy nem hiába dicsekszünk veletek a többi helyi gyülekezet előtt !
Azt hiszem , felesleges is arról írnom , hogy Isten Jeruzsálemben élő népét segítsétek meg .
Hiszen tudom , hogy valóban segíteni akarjátok őket . El is dicsekedtem veletek a macedón testvéreknek . Mondtam nekik , hogy tavaly óta már ti , ott Akhájában készen álltok arra , hogy segítsetek . Erre azután a macedón testvérek is elhatározták , hogy ők is adakozni fognak a jeruzsálemieknek .
Most mégis elküldöm hozzátok ezeket a testvéreket . Nem akarom ugyanis , hogy a veletek való dicsekedésemmel szégyent valljak . Azért küldtem őket , hogy időben felkészülhessetek , mint ahogy korábban mondtam .
Ha azután a macedón testvérek megérkeznek velem együtt hozzátok , remélem , nem találnak benneteket felkészületlenül ! Nehogy szégyent valljunk , azaz , hogy nehogy ti megszégyenüljetek , ha kiderül , hogy mégis hiába bíztam bennetek .
Ezért kértem a testvéreket , hogy menjenek előre hozzátok , és készítsék elő adományaitokat , amelyeket korábban megígértetek . Azt szeretném , ha adományotok úgy lenne elkészítve , mint önként adott nagylelkű ajándék . Nem akarom , hogy kényszerből és kelletlenül adjatok akár egy fillért is .
Vegyétek figyelembe , hogy aki kevés magot vet a földbe , az kevés termést is fog aratni ! Aki pedig bőven veti a magokat , annak az aratása is bőséges lesz .
Mindenki annyit adjon bele a gyűjtésbe , amennyit előre elhatározott . Ne adjon senki kényszerből , se úgy , hogy később megbánja . Azt az embert szereti Isten , aki szívesen és jókedvűen ad .
Mert ő képes rá , hogy rátok zúdítsa minden kegyelmét , és elárasszon jóságával . Annyira meg tud áldani benneteket , hogy minden körülmények között mindent bőségesen megkapjatok , amire csak szükségetek van . Sőt , még azon felül is , hogy bőségesen adakozhassatok a rászorulóknak .
Amint meg van írva : „ Bőkezűen adott a szegényeknek , jótettei nem merülnek feledésbe . ”
Isten vetőmagot ad annak , aki a vetést végzi , az éhezőnek meg kenyeret . Ő fog nektek is szellemi vetőmagokat adni , és megszaporítja a magokat , amelyeket a földbe vetettetek . Így lesz bőséges , amit arattok . Ez is tőle származik : így viszonozza nektek , amit másoknak adtatok .
Ilyen módon fogtok mindenben meggazdagodni , hogy mindig bőkezűen tudjatok adakozni a rászorulóknak . Ez pedig — rajtunk keresztül — azt fogja eredményezni , hogy akik kapják , hálát adnak érte Istennek .
Mert ez a szolgálat , amelyet ti az adakozással végeztek , kettős haszonnal jár . Egyrészt Isten népének segíttek vele , másrészt azok , akik az adományokat kapják , hálásan megköszönik Istennek .
Az adakozásnak ez a szolgálata bizonyítja , hogy a hitetek valódi . A testvérek pedig dicsőítik Istent , mert példát mutattok nekik . Látják , hogy ti hűségesek vagytok a Krisztus örömhíréhez , és bőkezűen adakoztok nemcsak nekik , hanem másoknak is .
Amikor pedig viszonzásul imádkoznak majd értetek , kívánnak majd látni titeket , mivel Isten jósága olyan bőségesen kiáradt rátok .
Istenem , hálásan köszönöm ajándékodat , amely kimondhatatlanul csodálatos !
Krisztus szelídségével és gyöngédségével kérlek titeket én , Pál . Egyesek ugyan azt mondják , hogy mikor közöttetek vagyok , félénken viselkedek , és csak a távolból vagyok ilyen határozott .
Szóval , el fogok menni hozzátok . De kérlek benneteket , ne kényszerítsetek rá , hogy keményen bánjak azokkal , akik úgy gondolják , hogy mi csak emberi módon viselkedünk !
Mert igaz , hogy ebben a világban élünk , de nem úgy harcolunk , ahogyan az emberek szoktak .
Felkészültünk arra is , hogy ezekkel a fegyverekkel minden engedetlenséget megbüntessünk , de majd csak akkor , ha a ti engedelmességetek már tökéletes lesz .
Gondoljátok meg ezeket a nyilvánvaló tényeket : ha valaki meg van győződve arról , hogy ő Krisztusé , akkor vegye észre , hogy ugyanúgy mi is Krisztushoz tartozunk !
Lehet , hogy valaki azt gondolja , túlságosan sokat dicsekszem azzal a hatalommal , amelyet az Úr arra adott , hogy építselek benneteket , s nem arra , hogy ártsak vele . De gondolja meg , hogy én nem fogok ezzel a hatalommal szégyent vallani !
Nem akarom azt a látszatot kelteni , mintha csak a leveleimmel ijesztgetnélek benneteket .
Mert vannak közöttetek , akik azt mondják : „ Pál levelei szigorúak és kemények , de ő maga gyenge , és beszéde semmit nem ér ” .
Az ilyen emberek gondolják meg , hogy pontosan olyanok leszünk személyesen is , amikor meglátogatunk benneteket , mint amilyenek vagyunk a távolból írt levelünk által !
Mert mi nem vagyunk vakmerőek , akik magukat nagyra tartják . Nem , mi nem hasonlítjuk össze magunkat ilyenekkel ! Nem veszik észre , hogy milyen értelmetlen dolog , amikor saját magukhoz mérik magukat . Milyen ostobák !
Mi azonban nem fogunk túlságosan dicsekedni . Csak azzal a munkával dicsekszünk , amelyet Isten ránk bízott . Ebben azonban ti is benne vagytok , hiszen hozzátok is eljutottunk .
Mert mi nem ok nélkül dicsekszünk ! Ez lenne a helyzet , ha soha nem mentünk volna el hozzátok . De bizony elmentünk ! Sőt , mi voltunk az elsők , akik a Krisztus örömhírét hozzátok elvitték !
Csak arról beszélünk , amit magunk végeztünk , nem dicsekszünk mások eredményeivel . Viszont abban reménykedünk , hogy hitetek megerősödésével ti is egyre jobban segíteni fogtok , hogy a szolgálatunk kiterjeszkedjen .
Mert az a szándékunk , hogy a Korinthus városán túli vidékeken is hirdessük az örömhírt . Semmiképpen nem akarunk olyan munkával dicsekedni , amelyet valaki más végzett a maga területén .
Mert : „ Aki dicsekszik , azzal dicsekedjen , amit az ÚR tett ” !
Mert nem az a megbízható , aki önmagát annak tartja , hanem az , akit az Úr tart megbízhatónak .
Bárcsak elviselnétek tőlem egy kis „ bolondságot ” — sőt , kérlek , viseljetek el engem is !
Isten féltő szeretetével féltelek titeket , mivel a Vőlegény számára akarlak titeket felkészíteni , ahogyan a menyasszonyt eljegyzik a vőlegény számára . Igen , én „ eljegyeztelek ” benneteket Krisztus számára , és arra törekszem , hogy úgy vigyelek hozzá , mint tökéletes menyasszonyát .
Attól félek azonban , hogy a gondolataitok eltávolodnak a Krisztus iránti őszinte egyenességtől és tiszta hűségtől . Ez történt akkor régen Évával is , amikor a „ Kígyó ” , vagyis a Sátán becsapta , és ez megtörténhet veletek is !
Mert azt türelmesen elviselitek , ha egy idegen elmegy hozzátok , és mást mond Jézusról , mint amit mi . Készek vagytok arra is , hogy más szellemet , vagy más örömhírt fogadjatok be , mint amelyet már befogadtatok . Akkor talán engem is türelmesen elviselhetnétek !
Úgy gondolom , semmivel sem vagyok kisebb azoknál a „ híres apostoloknál ” !
Lehet , hogy nem tudok olyan szépen szónokolni , mint ők , de tudás dolgában nem maradok el tőlük — ezt már minden tekintetben bizonyítottam előttetek .
Ingyen hirdettem nektek Isten örömhírét . Megaláztam magam , hogy ti legyetek fontosak . Talán rosszul tettem ? !
Más helyi gyülekezetektől elfogadtam a pénzbeli támogatást , hogy titeket ingyen szolgálhassalak .
Amikor pedig nálatok voltam , és szükségem volt valamire , nem szóltam róla senkinek . A Macedóniából jött testvérek azonban támogattak az adományaikkal . Így nem voltam a terhetekre , de nem is leszek ezután se .
Akhája egész tartományában senki nem veheti el tőlem ezt a dicsekedést ! Ezt úgy mondom , mint akiben Krisztus igazsága lakik .
Mit gondoltok , miért nem akartam elfogadni tőletek semmit ? Talán azért , mert nem szeretlek benneteket ? ! Dehogyis ! Isten jól tudja , mennyire szeretlek titeket .
De továbbra is ezt fogom tenni , hogy azok az „ apostolok ” ne dicsekedhessenek . Mert azt akarják elhitetni veletek , hogy az ő munkájuk is ugyanaz , mint a miénk .
Ezek hamis apostolok . Becsapják az embereket , és elhitetik velük , hogy ők Krisztus apostolai .
De ez nem is csoda , hiszen maga a Sátán is elhiteti az emberekkel , hogy ő a világosság angyala .
Nem meglepő tehát , ha a Sátán szolgái olyan álarcot vesznek fel , hogy az igazság szolgáinak látsszanak . Végül azonban megkapják , amit a tetteik szerint megérdemeltek .
Megint csak azt mondom , hogy senki se tartson engem bolondnak ! De ha mégis annak gondoltok , akkor fogadjatok el így , hogy egy kicsit én is dicsekedhessem !
Ezt most nem úgy mondom , mintha az Úr szólna , hanem úgy , mintha a dicsekedés miatt valóban ostoba lennék .
Sokan dicsekednek emberi módon , hadd dicsekedjek én is !
Hiszen ti olyan „ bölcsek ” vagytok , hogy eltűritek a „ bolondokat ” .
Igen , eltűritek , ha valaki szolgájává tesz benneteket . Eltűritek , ha kihasznál , élősködik , vagy uralkodik rajtatok , ha azt hiszi , hogy sokkal különb nálatok . Eltűritek még azt is , ha pofon üt titeket .
Szégyenkezve mondom , hogy mi „ túl gyengék ” voltunk , hogy ilyen dolgokat tegyünk veletek ! De ha valaki merészel dicsekedni , akkor én is dicsekedni fogok ! Úgy mondom ezt , mintha bolond lennék .
Ha ezek a hamis apostolok héberek — hát , én is az vagyok ! Izráel népéhez tartoznak ? — én is ! Ábrahám utódai ? — Én is az vagyok !
Ha ők Krisztus szolgái , akkor én még inkább az vagyok ! — Milyen bolond dolog így dicsekedni ! — Hiszen többet dolgoztam , mint ők ! Többször börtönbe zártak , többször megkorbácsoltak , többször forogtam halálos veszedelemben , mint ők .
A zsidóktól ötször kaptam 39 korbácsütést ,
háromszor bottal vertek meg , egyszer megköveztek , háromszor szenvedtem hajótörést , egy éjszakát és egy napot hányódtam a tenger hullámain .
Gyakran utaztam , sokszor voltam veszélyes helyzetekben : folyókon , rablók között , a saját népem között , a nem zsidók között , városban , pusztában , tengeren és hamis testvérek között .
Sokat fáradoztam és vesződtem , gyakran átvirrasztottam az éjszakát , éheztem és szomjaztam , gyakran nem volt mit ennem , sokszor fáztam , vagy nem volt ruhám .
Ezek mellett a külső bajok és nehézségek mellett állandóan hordozom az összes helyi gyülekezet gondját-baját .
Ha valaki a testvérek között erőtlen , én is viselem a gyengeségét ! Ha valaki vétkezik , vele együtt engem is éget a szégyen !
Ha már dicsekednem kell , akkor a gyengeségeimmel dicsekszem .
Az Úr Jézus Istene és Atyja , aki örökké áldott , tudja , hogy igazat mondok .
Amikor Damaszkusz városában voltam , el akartak fogni . Ezért Aretász király helytartója őriztette a várost .
Akkor az ablakon keresztül egy kosárban leeresztettek a városfalon kívülre , és így menekültem meg a kezéből .
Bár semmi haszna sincs a dicsekedésnek , mégis hadd beszéljek az Úrtól kapott látomásokról és kijelentésekről !
Ismerek egy embert a Krisztusban , akit tizennégy évvel ezelőtt felvittek egy időre a harmadik Mennybe . Hogy ezt testében élte át , vagy a teste nélkül , azt csak Isten tudja .
Csak azt tudom , hogy azt az embert — akár a testében , akár testén kívül , azt csak Isten tudná megmondani —
felvitték a Paradicsomba , és ott olyan dolgokat mondtak neki , amelyeket nem lehet , de nem is szabad elmondania .
Ilyen dolgokkal dicsekszem , nem saját magammal . Vagy , ha mégis magammal , akkor is csak a gyengeségeimmel .
Pedig ha dicsekedni akarnék , nem lennék ostoba , mert igazat mondanék . De nem akarom , hogy bárki is többnek tartson , mint amilyennek lát , vagy amilyennek annak alapján gondol , amit tőlem hallott .
Hogy el ne bízzam magam az Úrtól kapott különleges kijelentések miatt , egy „ tövist ” kaptam a testembe , a Sátán egyik angyalát . Azért kaptam , hogy állandóan verjen engem , hogy el ne bizakodjam .
Emiatt háromszor kértem az Urat , hogy szabadítson meg ettől a „ tövistől ” .
Ő azonban ezt válaszolta : „ Elég az a kegyelem , amelyet kaptál , mert erőm erőtlenséged által éri el a célját . ” Ezért boldogan dicsekszem gyengeségeimmel , hogy Krisztus ereje lakjon bennem .
Örömmel elviselem a gyengeségeimet , amikor az emberek bántanak , vagy rosszat mondanak rólam , amikor különböző nehézségek és bajok vesznek körül , amikor az emberek üldöznek és rosszul bánnak velem . Mindezekben mégis örömömet lelem , mert amikor gyenge vagyok , akkor vagyok igazán erős .
Úgy beszélek , mint egy bolond , de ti kényszerítettetek rá . Igazában nektek kellett volna jót mondanotok rólam . Hiszen semmivel sem vagyok kisebb , mint azok a ti „ híres apostolaitok ” — még akkor sem , ha közöttetek nincs sok becsületem .
Amikor nálatok voltam , olyan dolgokat tettem , amelyek teljes mértékben bizonyítják , hogy valóban apostol vagyok ! Láttátok a jeleket , csodákat és hatalmas erőket , amelyek a szolgálatomban megmutatkoztak .
Így hát ti is megkaptatok mindent , amit a többi helyi gyülekezet . Talán csak egy valamit nem : hogy tőletek nem fogadtam el semmiféle anyagi támogatást . Bocsássátok meg nekem ezt az „ igazságtalanságot ” !
Most tehát kész vagyok harmadszor is elmenni hozzátok . De most sem fogok tőletek semmit sem kérni vagy elfogadni . Engem nem az érdekel , amitek van , hanem titeket magatokat szeretnélek látni . Hiszen nem a gyerekeknek kell vagyont gyűjteniük a szüleik számára , hanem fordítva !
Én pedig szívesen költöm rátok minden pénzemet . Sőt , saját magamat is szívesen odaadom a lelketekért . Ha én ennyire szeretlek benneteket , ti vajon kevésbé szerettek engem ?
Igen , az világos , hogy én magam nem használtalak ki benneteket . Azt gondoljátok , hogy ez csak ügyes csel volt , hogy becsapjalak titeket ? !
Vajon valamelyik testvér , akit hozzátok küldtem , becsapott benneteket , és elfogadott pénzt , vagy ajándékot tőletek ? Nem !
Valóban , Tituszt én kértem , hogy látogasson meg titeket , és vele együtt küldtem el azt a másik testvért is . Vajon Titusz kihasznált benneteket , és elfogadott valamit tőletek ? Ugye , hogy nem ! Ti magatok láttátok , hogy Titusz és én ugyanúgy viselkedtünk közöttetek . Igen , mi ugyanabban a Szellemben teszünk mindent , és ugyanazon az úton járunk !
Most lehet , hogy azt gondoljátok : ez az ember egyre csak magát próbálja védeni és mentegetni . De egészen másról van szó ! Amit írtam , azt Isten előtt , Krisztusban mondom , és a ti érdeketekben ! Benneteket szeretnélek mindezzel megerősíteni , akiket annyira szeretek !
Mert félek , hogy amikor megérkezem hozzátok , nem olyannak talállak benneteket , mint szeretnélek , és ti is olyannak találtok engem , amilyennek nem szeretnétek . Félek , hogy veszekedést , irigységet , haragot , önzést , rágalmazást , vádaskodást , büszkeséget és rendetlenséget találok közöttetek .
Félek , hogy amikor odamegyek , ismét megaláz engem az én Istenem közöttetek : szomorkodni és szégyenkezni fogok miattatok . Sírni fogok azok miatt , akik vétkeztek , és nem akarták megváltoztatni az életüket , akik nem fordítottak hátat a szexuális és egyéb szégyenletes bűneiknek .
Ez lesz a harmadik látogatásom nálatok . Emlékezzetek rá , hogy meg van írva : „ Minden vádat két vagy három embernek kell megerősítenie , akik bizonyítják , hogy igaz ! ”
Legutóbb , a második látogatásom alkalmával személyesen figyelmeztettem azokat , akik korábban vétkeztek . Most , hogy távol vagyok , ismét figyelmeztetek mindenkit , aki vétkezik : amikor ismét hozzátok megyek , nem leszek elnéző a bűnösökhöz !
Szeretnétek biztosan tudni , hogy általam valóban a Krisztus szól ? Meg fogjátok látni , hogy ő egyáltalán nem gyenge , hanem nagyon is erőteljes közöttetek !
Igaz ugyan , hogy amikor megfeszítették , akkor gyenge volt , de most már Isten ereje által él . Az is igaz , hogy Krisztusban mi is gyengék vagyunk , de az is igaz , hogy őbenne Isten ereje által élünk mi is — értetek !
Vizsgáljátok meg magatokat , hogy valóban hitben éltek-e ! Tegyétek próbára magatokat ! Vagy talán nem tudjátok , hogy Jézus Krisztus bennetek él ? ! Természetesen ez csak akkor igaz , ha valóban hitben éltek !
De remélem , hogy felismeritek : mibennünk igazán Krisztus él !
Azért imádkozunk Istenhez , hogy semmi rosszat ne tegyetek . Nem az a fontos , hogy rajtunk lássátok és elismerjétek , hogy bennünk Krisztus él . Fontosabb , hogy valóban azt tegyétek , ami jó és helyes . Még akkor is , ha rólunk azt gondoljátok , hogy bennünk nem él Krisztus .
A valósággal szemben úgysem tehetünk semmit , csak a valóságért .
Mert ha mi gyengék vagyunk is , mégis örülünk , ha ti erősek vagytok ! Azért imádkozunk , hogy ti egyre erősebbek és tökéletesebbek legyetek .
Ezeket a dolgokat azért írom most , amikor távol vagyok , hogy amikor megérkezem , ne kelljen szigorúan bánnom veletek . Mert az Úr a szellemi felépítésetekre és megerősítésetekre adott hatalmat nekem , nem arra , hogy romboljalak benneteket .
Testvéreim , most búcsúzom : törekedjetek a tökéletességre , vegyétek komolyan a figyelmeztetésünket , és tegyétek meg , amire kértelek benneteket ! Legyetek egyetértésben , és éljetek békességben egymással , akkor Isten , aki a szeretet és a békesség forrása , veletek lesz !
Köszöntsétek egymást szent csókkal ! Az itteni testvérek köszöntenek benneteket !
Az Úr Jézus Krisztus kegyelme , Isten szeretete és a Szent Szellem közössége legyen veletek !
Üdvözlet Páltól . Engem nem emberek választottak apostollá , és nem is ők küldtek a szolgálatba . Jézus Krisztus hívott el , és az Atya Isten , aki feltámasztotta Jézust a halálból .
Ezt a levelet a velem levő testvéreim nevében is küldöm a Galácia tartományában élő helyi gyülekezeteknek .
Azért imádkozom , hogy Atyánk , az Isten és az Úr Jézus Krisztus adjon nektek kegyelmet és békességet .
Jézus önmagát áldozta fel a mi bűneinkért , hogy kiszabadítson bennünket ennek a mostani világnak a gonoszságából . Ez Atyánknak , az Istennek akarata volt .
Övé a dicsőség mindörökké . Ámen !
Meglep , hogy ilyen gyorsan elfordultatok Istentől , aki Krisztus kegyelmére hívott meg titeket , és átpártoltatok egy másik örömhírhez .
De nincs más örömhír ! Csak néhány ember megzavar titeket , és el akarja ferdíteni a Krisztusról szóló örömüzenetet .
Az igazi örömhír az , amit mi hirdettünk nektek . De , még ha mi magunk , vagy egy Mennyből jött angyal hirdetne is valami másfajta örömhírt , legyen átkozott !
Ismétlem : ha valaki más örömhírt hirdetne nektek , mint amelyet tőlünk elfogadtatok , átkozott legyen !
Vajon az emberek kedvét keresem , vagy Istenét ? Azt hiszitek , hogy az embereknek igyekszem a kedvében járni ? Bizony , ha még mindig emberek tetszését keresném , nem lennék Krisztus szolgája .
Testvéreim , szeretném , ha tudnátok , hogy az örömhír , amelyet tanítottam nektek , nem emberektől származó üzenet volt .
Hiszen nem emberektől kaptam , és senki sem tanította nekem , hanem maga Jézus Krisztus ismertette meg velem .
Ugye hallottátok , hogy életem korábbi szakaszában , amikor a zsidó vallás szerint éltem , hogyan viselkedtem ? Akkor könyörtelenül üldöztem , sőt megpróbáltam elpusztítani Isten Eklézsiáját .
A zsidó vallás gyakorlásában sok kortársamat megelőzve , minden erőmmel igyekeztem követni őseim tanításait .
Istennek azonban már születésem előtt különleges terve volt velem . Ezért kegyelme által szolgálatába hívott ,
hogy Fiát rajtam keresztül ismerjék meg . Elküldött , hogy hirdessem a Krisztusról szóló örömhírt a nem zsidó népeknek . Attól kezdve senkitől sem kértem tanácsot , vagy segítséget .
Még azokat sem látogattam meg Jeruzsálemben , akik előbb voltak apostolok , mint én , hanem azonnal elmentem Arábiába , majd később visszatértem Damaszkuszba .
Három évvel később Jeruzsálembe mentem , hogy megismerkedjem Péterrel , és nála is maradtam tizenöt napig .
De a többi apostollal nem találkoztam , csak Jakabbal , az Úr testvérével .
Isten előtt mondom , hogy ez , amit írok , nem hazugság !
Később Szíria és Cilicia vidékére mentem .
Júdea Krisztushoz tartozó helyi gyülekezeteiben azonban még személyesen nem ismertek engem .
Csak ennyit hallottak rólam : „ Ez az ember egykor üldözött minket , de most ugyanazt a hitet tanítja , amelyet valamikor el akart pusztítani . ”
Ezek a hívők azután Istent magasztalták értem .
Tizennégy évvel később Barnabás kíséretében újból felmentem Jeruzsálembe , és magammal vittem Tituszt is .
Azért indultam el , mert Isten mutatta , hogy így kell tennem . Ez alkalommal külön a vezetőknek mondtam el azt az örömhírt , amelyet a nem zsidóknak hirdetek . Azt akartam elérni , hogy ezek a vezetők fogadják el , amit tanítok , hogy eddigi és mostani munkám kárba ne vesszen .
És bár a velem levő Titusz görög származású volt , mégsem kényszerítették arra , hogy körülmetélkedjen .
Szükséges volt , hogy szóljak ezekről a kérdésekről , mivel néhányan befurakodtak közénk , akik magukat a testvéreinknek mutatták . Ezek alattomos szándékkal ki akarták kémlelni azt a szabadságot , amelyet Krisztus Jézusban kaptunk , hogy szolgává tegyenek bennünket .
Mi azonban egy pillanatra sem léptünk vissza , és semmiben sem adtunk igazat nekik , hogy az örömhír igazságát megőrizzük számotokra .
A tekintélyes vezetők semmiben sem változtatták meg tanításomat . Nem törődök vele , hogy tekintélyesek , vagy nem , hiszen Isten előtt mindenki egyforma .
Sőt , belátták , hogy Isten nekem különleges feladatot adott : azt , hogy a nem zsidó népeknek hirdessem az örömhírt , ugyanúgy , ahogy Péter tette ezt a zsidók között .
Mert Isten , akitől az erőt kaptuk , Pétert a zsidók közé küldte apostolnak , engem viszont a nem zsidó népek közé küldött apostolnak .
Jakab , Péter és János , akiket a gyülekezet tekintélyes vezetőinek tartanak , felismerték Istentől kapott különleges ajándékomat , és annak jeleként , hogy elfogadnak szolgatársuknak , barátságosan kezet fogtak velem és Barnabással . Abban egyeztünk meg , hogy mi a nem zsidók közé megyünk az örömhírt terjeszteni , ők pedig a zsidók között teszik ugyanezt .
Csak arra kértek bennünket , hogy soha ne feledkezzünk meg a szegényekről . Ezt magam is mindig fontosnak tartottam .
Amikor Péter Antiókhiába érkezett , nyíltan szembeszálltam vele , mivel helytelenül viselkedett .
Ez úgy történt , hogy amikor Péter először jött Antiókhiába , együtt evett a nem zsidókkal . Azután néhány férfi érkezett Jeruzsálemből , akiket Jakab küldött . Ettől kezdve Péter visszahúzódott , és megszakított a nem zsidókkal minden kapcsolatot . Ugyanis félt azoktól a zsidóktól , akik azt gondolták , hogy minden nem zsidót körül kell metélni .
Péter képmutató viselkedéséhez csatlakoztak a jelenlevő hívő zsidók is . Még Barnabást is rávették a képmutatásra .
Mikor tehát láttam , hogy nem az örömhír igazsága szerint viselkednek , mindnyájuk előtt felelősségre vontam Pétert : „ Ha te zsidó létedre magad sem tartod meg a zsidó szokásokat , akkor miért kényszeríted a nem zsidókat , hogy zsidó módra éljenek ? ”
Mi ugyan zsidónak születtünk — nem „ bűnösnek ” , mint a nem zsidók —
mégis jól tudjuk , hogy az ember nem a Törvény szerinti tettei alapján lesz Isten számára elfogadható . Isten egyedül a Jézus Krisztusban való hit által fogad el bennünket . Mi ugyanis azért hittünk a Krisztus Jézusban , hogy Isten számára elfogadhatóvá váljunk . Isten azért fogadott el bennünket , mert hittünk Krisztusban , nem pedig a Törvény szerinti tettek alapján . Ezek által ugyanis soha senki sem válhat Isten számára elfogadhatóvá .
Mi zsidók azért jöttünk Krisztushoz , hogy Isten számára elfogadhatók legyünk . És ekkor ismertük fel , hogy mi is bűnösök vagyunk . Talán ez azt jelenti , hogy Krisztus tesz minket bűnössé ? ! Semmi esetre sem !
Valóban helytelen lenne , ha újból azt tanítanám , amit egyszer már elhagytam .
A Törvény által meghaltam a Törvény számára . Ugyanis maga a Törvény ölt meg , hogy attól kezdve Istennek éljek .
Krisztussal együtt engem is keresztre feszítettek , és meghaltam . Ezért többé ez már nem is az én életem , hanem Krisztusé , aki bennem él . Ezt az életet , amelyet most testben élek , az Isten Fiába vetett hit által élem , aki annyira szeretett engem , hogy önmagát adta értem .
Mindazt , amit Isten kegyelemből ajándékozott nekünk , nem teszem értelmetlenné . Miért ? Mert ha a Törvény megtartása tenne elfogadhatóvá Isten előtt , akkor Krisztus halála értelmetlen lenne .
Ó , ti ostoba galaták ! Ki tudott ennyire becsapni titeket ? ! Hiszen úgy írtuk le Jézus Krisztus kereszthalálát , mintha a szemetek előtt feszítették volna meg őt !
Csak azt szeretném megtudni tőletek : vajon azért kaptátok-e a Szent Szellemet , mert megtartottátok a Törvény előírásait , vagy pedig azért , mert mikor meghallottátok az örömhírt , hittetek benne ?
Hogyan lehettek ennyire ostobák , hogy a Szent Szellemben elkezdett új életeteket most emberi erővel akarjátok folytatni ? !
Olyan sok minden történt veletek ! Talán minden hiába volt ? ! Remélem , hogy nem !
Mit gondoltok , Isten azért adja Szent Szellemét nektek , vagy azért munkálkodik hatalmas csodákkal köztetek , mert megtartottátok a Törvény előírásait ? Nem ! Azért teszi mindezt , mert mikor meghallottátok az örömhírt , hittetek benne .
Isten beszéde ezt mondja : „ Ábrahám hitt Istenben , Isten pedig elfogadta a hitét . Így lett Ábrahám Isten számára elfogadható . ”
Értsétek meg tehát , hogy akik hisznek Istenben , azok Ábrahám igazi gyermekei !
Az Írás előre megmondta , hogy Isten a nem zsidókat a hitük által fogja elfogadhatónak tekinteni . Ezt az örömhírt Isten előre megmondta Ábrahámnak , amikor megígérte neki : „ Rajtad keresztül áldom meg a Föld minden nemzetségét . ” Ezt Ábrahám elhitte , ezért Isten megáldotta őt .
Sőt , a hívő Ábrahámmal együtt azokat is mind megáldja , akik hasonlóképpen hisznek .
Viszont , akik abban bíznak , hogy a Törvény előírásainak megtartása teszi őket Isten számára elfogadhatóvá , azokra átok nehezedik , amint meg van írva : „ Átok sújt mindenkit , aki nem engedelmeskedik mindenben a Törvény előírásainak . ”
Világos tehát , hogy a Törvény megtartása által senki sem lesz Isten szemében elfogadható , mert „ aki hit által elfogadható lett Isten számára , az élni fog . ”
A Törvény alapja azonban nem a hit . Éppen ellenkezőleg ! Az Írás azt mondja : „ Csak az élhet a Törvény által , aki megtartja azt . ”
Krisztus azonban kiváltott bennünket a Törvény átka alól , amikor helyettünk vette magára az átkot . Az Írás ezt így magyarázza : „ Átok sújt mindenkit , akit fára függesztve végeznek ki . ”
Így az Ábrahámnak ígért áldás Krisztus Jézusban a nem zsidókra is érvényes , hogy hitük által megkapják a megígért Szent Szellemet .
Testvéreim , hadd mondjak most egy példát a mindennapi életből : egy érvényes szerződést senki sem érvényteleníthet , és nem is egészíthet ki .
Isten ígéretet tett Ábrahámnak és utódjának . Nem azt olvassuk , hogy „ a te utódaidnak ” többes számban , mintha sok emberről lenne szó , hanem egyes számban : „ a te utódodnak ” , aki maga Jézus Krisztus .
Ezzel azt szeretném megértetni veletek , hogy az Istennel kötött Szövetséget — amely már korábban is érvényes volt — a négyszázharminc évvel később adott Törvény nem tehette érvénytelenné . Így azután az Ábrahámnak tett ígéret érvényben maradt .
Ha ugyanis a Törvény megtartásáért kapnánk örökséget , akkor az nem függne az ígérettől . Isten viszont az Ábrahámnak tett ígérete alapján , és azon keresztül áldotta meg Ábrahámot .
Akkor tehát mi a Törvény célja ? Azért kaptuk , hogy rámutasson azokra a bűnökre , amelyeket az emberek elkövetnek . A Törvény addig működött , amíg el nem jött Ábrahám utóda , akiről az ígéret szólt . A Törvényt Isten adta az angyaloknak , akik elhozták Mózesnek , aki közvetített Isten és az emberek között .
Közvetítőre azonban nincs szükség ott , ahol nincs két fél , Isten ugyanis egyetlen Egy .
Ez azt jelentené , hogy a Törvény Isten ígéretei ellen van ? Szó sincs róla ! Mert ha olyan törvényt kaptunk volna , amely képes életet adni az embereknek , akkor ezáltal válhatnánk Isten számára elfogadhatóvá .
Az Írás azonban azt mondja , hogy az egész emberiség a bűn rabságában él , és csakis a hit alapján kaphatják meg az ígéretet azok , akik Jézus Krisztusban hisznek .
Mielőtt azonban elérkezett ez a hit , a Törvény őrzött bennünket , és egészen addig raboskodtunk , amíg Isten meg nem ismertette velünk az eljövendő hitet .
Így tehát Krisztus megérkezése előtt a Törvény volt a Krisztushoz vezető nevelőnk , hiszen azóta már hit által válhatunk Isten számára elfogadhatóvá .
De miután ez a hit megérkezett , többé már nincs szükség arra , hogy a nevelőnk felügyeljen ránk .
Ti mindnyájan Isten gyermekei vagytok Krisztus Jézusban , és ez a hitetek által valósult meg .
Mivel mindenki , aki Krisztusba merítkezett be , Krisztust öltötte magára .
Ezért nincs többé különbség zsidó és görög , rabszolga és szabad , vagy férfi és nő között , mert Krisztus Jézusban mindannyian egyek vagytok .
Mióta Krisztushoz tartoztok , azóta Ábrahám utódai vagytok . Isten ígérete szerint így örökösökké lettetek .
Ezzel azt szeretném mondani , hogy amíg az örökös kiskorú , addig semmiben sem különbözik a rabszolgától , pedig már akkor is minden az övé .
Mégis nevelőszülők és gondviselők felügyelete alatt él az apja által meghatározott ideig .
Ugyanígy mi is , amikor még olyanok voltunk , mint a gyermekek , haszontalan emberi szabályok szolgái voltunk .
De amikor eljött a megfelelő idő , Isten elküldte Fiát , aki asszonytól született . A Fiú a Törvény ideje alatt élt ,
hogy felszabadítsa a Törvény uralma alatt élőket , és hogy bennünket Isten a maga fiaivá fogadhasson .
Mivel tehát gyermekei vagytok , Isten elküldte Fiának Szellemét a szívünkbe , aki így kiált : „ Abbá ! ” , azaz : „ Édesapám ! ”
Így azután többé már nem vagy szolga , hanem fiú . Ha pedig fiú , akkor örökös is , akit maga Isten tett azzá .
Régen , amikor még nem ismertétek Istent , olyan istenek rabjai voltatok , akik valójában nem is istenek .
De most már ismeritek Istent — vagy sokkal inkább : Isten megismert benneteket . De akkor miért tértetek vissza azokhoz a gyenge és értelmetlen szabályokhoz ? Talán újra azok rabjai akartok lenni ?
Gondosan betartjátok a különleges napokat , hónapokat , évszakokat és éveket .
Aggódom miattatok ! Lehet , hogy hiába volt minden értetek végzett munkám ? !
Testvéreim , kérlek benneteket , legyetek olyanok , mint én ! Hiszen , korábban én is olyan voltam , mint ti . Egészen mostanáig nem adtatok okot arra , hogy panaszom legyen rátok .
Hiszen jól tudjátok , hogy először a betegségem miatt maradtam tovább , és hirdettem nektek az örömhírt .
És bár betegségem terhet jelentett számotokra , ti mégsem néztetek le , és nem utasítottatok vissza , hanem úgy fogadtatok , mint Isten angyalát , vagy mint magát Krisztus Jézust .
Hová tűnt a korábbi lelkesedésetek ? Emlékszem , hogy megtettetek volna bármit , hogy segítsetek rajtam . Állítom , ha rajtatok múlik , még a saját szemeteket is kivettétek volna , hogy nekem adjátok .
Csak nem azért váltam ellenségetekké , mert megmondom nektek az igazságot ? !
Azok az emberek nagy érdeklődést mutatnak irántatok , és minden áron azon mesterkednek , hogy titeket elszakítsanak tőlem , és szembefordítsanak velem . A szándékuk azonban nem tiszta . Azt akarják elérni , hogy csak őket kövessétek .
Az persze helyes , ha valaki a jó célokra törekedve lelkesen dolgozik . Ezt tegyétek is , akár közöttetek vagyok , akár nem !
Drága gyermekeim ! Most ismét olyan fájdalmakon megyek keresztül , mint a gyermekét szülő anya . Ez addig tart , amíg igazán hasonlóvá nem váltok Krisztushoz .
Szeretnék most ott lenni nálatok , és egészen más hangnemben beszélni veletek , mert bizonytalanságban vagyok felőletek .
Ti , akik még mindig a Törvény uralma alatt akartok élni , mondjátok csak , nem halljátok a Törvény szavait ?
Az Írásban ugyanis azt olvassuk , hogy Ábrahámnak két fia volt . Az egyiket Hágár , a rabszolganő szülte , a másikat pedig Sára , aki szabad volt .
A rabszolganő fia úgy született , mint mindenki más . A szabad asszony fia azonban Isten ígérete alapján született .
Ennek az igaz történetnek másik jelentése is van . A két asszony ugyanis a két szövetséget jelképezi . Az egyik szövetséget Isten a Sínai-hegyen kötötte népével , amikor a Törvényt adta nekik . Akikre ez érvényes , azok szolgák . Hágár , aki maga is szolga volt ,
az Arábiában levő Sínai-hegyet jelképezi , és ugyanakkor a mostani Jeruzsálemet is , hiszen ez a város népével együtt a Törvény rabszolgája .
Sára , a szabad asszony a Mennyei Jeruzsálemet jelképezi . A Mennyei Jeruzsálem pedig szabad — ő a mi anyánk .
Mert az Írás így beszél róla : „ Örülj , te meddő asszony , aki még sohasem szültél ! Légy vidám , és ujjongva kiálts , akinek nem lehetnek szülési fájdalmai , mert több gyermeke lesz az elhagyott asszonynak , mint annak , aki férjnél van . ”
Testvéreim , ti is ugyanannak az ígéretnek az alapján születtetek , mint Izsák .
De ahogyan annak idején a természetes módon született gyermek üldözte azt , aki a Szent Szellem ereje által született , ma is ugyanez történik .
Mit mond erről az Írás ? „ Kergesd el a rabszolganőt a fiával együtt , mert a fia nem fog együtt örökölni a szabad asszony fiával ! ”
Tehát , testvéreim , mi nem a rabszolganő , hanem a szabad asszony leszármazottjai vagyunk .
Krisztus azért szabadított fel bennünket , hogy éljünk is ebben a szabadságban . Ezért ne engedjétek magatokat újra rabszolgává tenni !
Figyeljetek ! Én , Pál mondom nektek , hogy ha körülmetélkedtek , akkor Krisztus nem jelent semmi áldást számotokra .
Megismétlem , hogy aki hagyja magát körülmetélni , annak az egész Törvényt meg kell tartania !
Ti , akik Mózes Törvénye által akartok Isten számára elfogadhatók lenni , elszakítottátok magatokat Krisztustól , és így kiléptetek a kegyelemből .
Mi ugyanis azt reméljük , hogy a hit erejével leszünk Isten számára elfogadhatók . Ezért bizakodva várjuk , hogy a Szent Szellem segítségével ez meg is történjen .
Krisztus Jézusban ugyanis sem a körülmetélkedés , sem a körülmetéletlenség nem ér semmit , sokkal inkább a szeretet által munkálkodó hit .
A futásotok igazán szépen indult . Ki akadályozott meg titeket abban , hogy az igazságnak engedelmeskedjetek ?
Ez a félrevezetés nem Istentől való , aki elhívott titeket .
Egy kevés kovász is elég , hogy az egész tészta megkeljen tőle .
Bízom az Úrban , hogy ti sem fogtok eltérni attól a gondolkodástól , amelyre tanítottalak benneteket . De aki összezavar titeket — bárki is legyen az — megkapja méltó büntetését .
Testvéreim ! Ha én még mindig a körülmetélkedést terjesztem , amint azt egyesek állítják , akkor miért üldöznek engem továbbra is ? Ebben az esetben a Kereszt egyáltalán nem okozna botrányt .
Bárcsak azok , akik titeket megzavarnak , a körülmetélkedésük mellett még kasztrálnák is magukat !
Testvéreim ! Isten benneteket szabadságra hívott el ! Csak ne használjátok ezt a szabadságot bűnös természetetek kívánságainak kielégítésére ! Inkább szeretettel szolgáljatok egymásnak !
Az egész Törvény ugyanis ebben az egy mondatban foglalható össze : „ Szeresd a másik embert , mint saját magadat ! ”
De ha tovább is marakodtok , végül még elpusztítjátok egymást !
Ezért azt javaslom , engedjétek , hogy a Szent Szellem irányítsa a viselkedéseteket . Akkor bűnös természetetek kívánságai nem fognak érvényesülni .
Mert a bűnös természet a Szent Szellem ellen támad , a Szent Szellem pedig bűnös természetünk ellen . Ezek tehát állandó harcban állnak egymással . Ebből következik , hogy nem azt teszitek , amit szeretnétek .
Ha azonban engeditek , hogy a Szent Szellem vezessen benneteket , akkor nem vagytok Mózes Törvényének uralma alatt .
Nyilvánvaló , hogy bűnös természetünkből ilyen dolgok származnak : paráznaság , erkölcstelenség , szexuális bűnök ,
bálványimádás , varázslás , ellenségeskedés , veszekedés , féltékenység , harag , önzés , széthúzás , megosztottság ,
irigykedés , részegeskedés , vad mulatozás és ezekhez hasonlók . Figyelmeztetlek benneteket , ahogy azt már korábban is tettem , hogy akik így élnek , nem öröklik Isten Királyságát !
A Szent Szellem pedig ezeket teremti meg bennünk : szeretet , öröm , békesség , türelem , szívesség , jóság , hűség ,
szelídség és önuralom . Nincs olyan törvény , amely ezeket elítélné .
Akik pedig Krisztus Jézushoz tartoznak , azok már megfeszítették bűnös természetüket , szenvedélyeikkel és vágyaikkal együtt .
Mivel a Szent Szellem által kaptunk új életet , ezért a Szent Szellem vezetését kell követnünk !
Ne legyünk büszkék , ne ingereljük egymást , és ne irigykedjünk egymásra !
Testvéreim ! Lehet , hogy közületek valaki valami rosszat tesz . Az ilyen testvért gyengéden és szelíden azok igazítsák helyre , akik a Szent Szellem szerint élnek ! De ők is vigyázzanak magukra , nehogy ugyanabba a kísértésbe essenek !
Segítsetek egymásnak , amikor valakit gondok és bajok vesznek körül ! Így engedelmeskedtek igazán Krisztus törvényének .
Ha valaki nem akar másoknak segíteni , mert olyan fontosnak tartja magát , akkor valójában senki , csupán magát csapja be .
Mindenki a saját munkáját értékelje ! Akkor csakis a maga munkájával dicsekedhet , és nem a máséval !
Hiszen mindenkinek saját magáért kell felelősséget vállalnia .
Akit pedig az Isten beszédére tanítanak , az viszonozza ezt a tanítójának : adjon neki abból , amije van .
Ne áltassátok magatokat , Istent nem lehet becsapni ! Amit vet az ember , azt fogja aratni is .
Aki azért vet , hogy kielégítse bűnös természetének kívánságait , annak ez a bűnös természet örök halált terem , és azt is fogja learatni . Aki viszont a Szent Szellem tetszésére vet , az a Szent Szellemből arat örök életet .
Ne fáradjatok bele , hogy jót tegyetek ! Ha kitartóan végezzük munkánkat , akkor időben aratunk majd !
Rajta hát ! Amíg van lehetőségünk , addig tegyünk jót mindenkivel , de leginkább azokkal , akik hitünk családjához tartoznak !
Nézzétek csak , milyen óriási betűkkel írok most a saját kezemmel !
Akik embereknek akarnak tetszeni , azok megpróbálják rátok erőltetni , hogy körülmetélkedjetek . Ezt azonban csak azért teszik , hogy Krisztus Keresztjéért ne üldözzék őket .
Ők körül vannak metélve ugyan , de maguk sem tartják be a Törvény előírásait . Csak azért akarják , hogy körülmetélkedjetek , hogy majd ezzel a testi formasággal dicsekedhessenek .
Engem azonban Isten őrizzen attól , hogy mással dicsekedjem , mint Urunk Jézus Krisztus Keresztjével ! A kereszten a világ meghalt a számomra , és én is meghaltam a világnak .
Mert sem a körülmetélkedés , sem a körülmetéletlenség nem számít . Kizárólag az új teremtménynek van értéke .
Békesség és irgalom mindazoknak , akik ezen igazság szerint élnek , és Isten Izráelének !
Ezentúl senki ne okozzon kellemetlenséget nekem , mert én olyan sebhelyeket hordozok a testemen , amelyek világosan mutatják , hogy Jézusé vagyok .
Testvéreim ! Imádkozom , hogy Urunk , Jézus Krisztusnak kegyelme legyen veletek ! Ámen .
Üdvözlet Páltól , aki Isten akaratából Jézus Krisztus apostola , Isten szent népének , akik Efezusban laknak , és hisznek a Krisztus Jézusban .
Atyánk , az Isten és Urunk , Jézus Krisztus adjon nektek kegyelmet és békességet !
Áldott legyen az Isten , Urunknak , Jézus Krisztusnak Atyja , aki megáldott bennünket a Krisztus által a mennyei birodalomban minden szellemi áldással .
Ő annyira szeretett bennünket , hogy a Krisztusban már a világ teremtése előtt kiválasztott minket . Azért tette ezt , hogy szent népévé legyünk , akik az ő szemében tökéletesek .
Előre elhatározta , hogy minket saját gyermekeivé fogad Jézus Krisztus által . Így akarta , és így tetszett neki .
Azért tette , hogy dicséretet szerezzen dicsőséges kegyelmének , amellyel megajándékozott bennünket szeretett Fia , Jézus Krisztus által .
A Fiú által kaptuk megváltásunkat , az ő vére , vagyis halála által . Őrajta keresztül kaptuk meg bűneinkre a bocsánatot , Isten kegyelmének gazdagsága szerint .
Isten elárasztott bennünket kegyelmével , mindenféle bölcsességgel és megértéssel .
Megmutatta nekünk titkos tervét , amelyet tetszése szerint készített , és Krisztus által akar megvalósítani .
E terv szerint , amikor erre megérik az idő , Isten mindent egybeszerkeszt Krisztusban : mindent , ami a Mennyben és a Földön van , és őt teszi mindennek fejévé .
Isten Krisztusban kiválasztott bennünket . Ezt már előre elhatározta , mert így felelt meg céljának . Isten ugyanis mindent a saját elhatározása és akarata szerint cselekszik .
Bennünket , akik elsőként reménykedtünk a Krisztusban , Isten arra választott ki , hogy dicséretet szerezzünk dicsőségének .
Ez rátok is vonatkozik . Ti is hallottátok az igazság üzenetét , a megszabadulás örömhírét , és hittetek Krisztusban . Isten pedig Krisztusban megjelölt benneteket egy különleges jellel : a megígért Szent Szellemmel .
A Szent Szellem a biztosítéka annak , hogy meg fogjuk kapni , amit Isten a népének ígért . Ez a biztosíték addig érvényes , amíg eljön az ideje , hogy örökségünket valóban meg is kapjuk . Mindennek a célja Isten dicsőségének dicsérete .
Azért imádkozom , hogy Urunk , Jézus Krisztus Istene , a dicsőséges Atya-Isten adja nektek a Szent Szellemet , aki bölccsé tesz benneteket , és igazán megismerteti veletek Istent .
Azt kérem Istentől , hogy nyissa meg szívetek szemét , hogy valóban megértsétek , milyen reménységre hívott meg titeket . Így fogjátok megérteni , milyen gazdag és nagy az az örökség , amit Isten a népének akar adni .
Imádkozom , hogy megtudjátok , milyen mérhetetlenül nagy Isten ereje , amely értünk működik , akik hiszünk . Istennek ez az ereje mutatkozott meg akkor is ,
amikor Krisztust feltámasztotta a halálból , és a mennyei helyekre , a jobbjára ültette .
Ezzel Krisztus hatalmasabb lett , mint az összes uralkodó , hatalmasság , erő vagy király , vagy bármilyen más hatalom ; de nemcsak ebben , hanem a következő korokban is .
Isten tehát mindent Krisztus lába , vagyis a hatalma alá helyezett . Ugyanakkor az Eklézsiának pedig mindenek felett Krisztust tette a „ fejévé ” .
Az Eklézsia ugyanis Krisztus „ Teste ” , amely telve van Krisztussal , aki mindent , minden tekintetben teljessé tesz .
Régebben halottak voltatok vétkeitek és bűneitek miatt .
Ezekben a bűnökben éltetek , mint a többiek , a jelenlegi korszakhoz igazodva . Azt a gonosz szellemi fejedelmet követtétek , aki most a levegőbeli hatalmasságok felett uralkodik . Ez a szellem működik mindazokon keresztül , akik nem engedelmeskednek Istennek .
Valamikor mi is mindnyájan közéjük tartoztunk , és bűnös természetünk kívánságait követtük . Igyekeztünk kielégíteni , amit bűnös természetünk kívánt , és a saját elgondolásainkat akartuk megvalósítani . Így tehát ránk is , mint mindenki másra , Isten jogos haragja következett volna .
Sőt , Krisztussal együtt fel is támasztott a halálból , és vele együtt mennyei helyekre ültetett bennünket . Mindez a miénk , akik Krisztus uralma alatt vagyunk .
Isten azért tette ezt , hogy megmutassa a jövendő korszakoknak is kegyelme határtalan gazdagságát . Krisztus Jézusban adta nekünk ezt a kegyelmet ,
mert a kegyelem tette lehetővé , hogy a hit által megmeneküljetek . Ezt nem ti vittétek véghez , hanem Isten ajándékozta nektek .
De nem is a jócselekedetek eredménye , hogy senki ne dicsekedhessen .
Hiszen minket Isten a saját kezével alkotott : arra teremtett bennünket Krisztus Jézusban , hogy jó dolgokat vigyünk véghez . Ezeket a dolgokat Isten már előre elkészítette , hogy ez legyen az élet útja a számunkra .
Ezért emlékezzetek rá , hogy régen emberi származásotok szerint ti a nem zsidó népek közé tartoztatok . Ezért benneteket „ körülmetéletlen ” -nek hívtak azok , akik magukat „ körülmetélteknek ” nevezik . Ezt a körülmetélést a zsidók maguk végzik el a testükön .
Emlékezzetek rá , hogy akkor még a Krisztus nélkül éltetek , és nem tartoztatok Izráel népének közösségébe . Ezért semmi közötök nem volt Istennek a saját népével kötött szövetségeihez , amelyekhez ígéretek is kapcsolódnak . Reménység nélkül éltetek ebben a világban , és nem ismertétek Istent .
Igen , valamikor Istentől távol éltetek , de most Krisztus Jézusban közel kerültetek hozzá . Valóban , Krisztus vére — vagyis halála — által jöttetek közel Istenhez .
Mert a Krisztus Jézus a békességünk . Ő tette eggyé a zsidókat és a nem zsidókat . Ez a két csoport kölcsönösen gyűlölte egymást . El voltak választva , mintha fal lett volna közöttük . A Krisztus azonban ledöntötte ezt a gyűlöletből emelt falat , amikor a saját testét feláldozta .
Ugyanakkor félretolta az útból a Törvény szabályait és rendelkezéseit is , hogy a saját uralma alatt ebből a két csoportból egyetlen új embert teremtsen , és így békesség legyen közöttük .
Azt akarta , hogy ebből a két csoportból egy Test legyen , és kibékítse őket Istennel a saját halála árán . Amikor Krisztus meghalt a kereszten , akkor ezzel a két csoport közötti gyűlölködésnek is véget vetett .
Eljött , és a békesség örömhírét hozta a nem zsidó népeknek , akik távol voltak Istentől . De ugyanígy a zsidóknak is békességet hirdetett , akik közel voltak Istenhez .
Mert Krisztus által ugyanaz a Szent Szellem nyitott szabad utat az Atyához mindkettőnknek .
Ezért most már ti sem vagytok többé idegenek , akik a nem zsidó népek közül jöttetek . Polgártársai lettetek Isten népének , és tagjai Isten nagy családjának .
Isten szellemi értelemben beleépített benneteket abba a templomba , amelynek alapját az apostolok és próféták alkotják . Az épület legfontosabb sarokköve azonban maga Krisztus Jézus .
Ő tartja össze az egész épületet , és ő építi fel , hogy az Úrban szent templommá legyen .
Az ő uralma alatt a többiekkel együtt ti is folyamatosan beépültök ebbe a templomba , amely azért készül , hogy Isten maga lakjon benne a Szent Szellem által .
Mindezek miatt vagyok én , Pál , most fogságban . Igen , Krisztus Jézus foglya vagyok tiértetek , akik a nem zsidók közül valók vagytok .
Biztosan hallottatok már arról , hogy Isten milyen munkát bízott rám : hogy kegyelmével gazdálkodjak a ti érdeketekben .
Talán arról is hallottatok , hogy Isten közvetlenül megmutatta nekem azt a titkos tervét , amelyről az előbb röviden írtam már .
Ha ezt elolvassátok , megértitek belőle , mi az én felfogásom Krisztus titkáról .
Isten mostanáig nem mutatta meg ezt a titkot az embereknek . Most azonban a Szent Szellem által a szent apostoloknak és prófétáknak kijelentette .
Ez a titok pedig a következő : az örömhír által a nem zsidók is örökölhetik ugyanazokat a dolgokat , amiket Isten a zsidóknak ígért , és ők is ugyannak a Testnek a részei lehetnek . Igen , Krisztus Jézusban ők is ugyanúgy megkaphatják , amiket Isten ígért , mint a zsidók .
Ennek az örömhírnek elterjesztésével bízott meg Isten engem , a szolgáját . Irántam való jóindulatából adta nekem ezt az ajándékot , amit meg sem érdemeltem . Így mutatta meg bennem a hatalmát .
Én vagyok a legeslegkisebb Isten népe között , mégis nekem adta Isten azt az ajándékot , hogy Krisztus gazdagságát hirdessem a nem zsidóknak . Ez a gazdagság olyan hatalmas , hogy az egészet senki sem tudja megérteni .
Isten azt is rám bízta , hogy mindenkinek mondjam el ezt a titkos tervét . Isten , aki a mindenséget teremtette , örök idők óta mindeddig titokban tartotta ezt .
Ennek a tervnek az a célja , hogy a mennyei helyeken lévő hatalmasoknak és fejedelmeknek Isten megmutassa a maga sokféle bölcsességét az Eklézsia által .
Ez így felel meg Isten örök tervének , amelyet Urunkban , Krisztus Jézusban teljesített be .
Így hát Krisztus uralma alatt , és Krisztusban való hitünk által bátran és bizalommal odamehetünk Istenhez .
Ezért arra kérlek benneteket , hogy ne szomorkodjatok az én szenvedéseim miatt , mert ezeket a szenvedéseket értetek vállaltam , és nektek szereznek dicsőséget .
Mindezeket látva , letérdelek az Atya-Isten előtt , és imádom őt ,
akitől minden mennyei és földi család a nevét kapja .
Arra kérem , hogy dicsőséges gazdagsága szerint és a Szent Szellem által erősítse meg a belső embert bennetek ,
hogy Krisztusban való hitetek által ő maga lakjon a szívetekben . Kérem , hogy mélyen gyökerezzetek bele az isteni szeretetbe , és egész életetek erre épüljön .
Hogy ilyen módon képesek legyetek Isten egész népével együtt megérteni , milyen széles , mennyire hosszú , milyen magas és mennyire mély Krisztus szeretete .
Ezt emberi értelemmel fel sem lehet fogni . Én mégis azért imádkozom , hogy tapasztaljátok meg szeretetét , és hogy Isten maga töltsön be titeket teljesen .
A bennünk működő ereje által Isten mérhetetlenül többet tud tenni , mint amire kérjük , vagy amit el tudunk képzelni .
Dicsőség Istennek mindezért az Eklézsiában és a Krisztus Jézusban , minden nemzedékben örök időkig ! Ámen !
Ezért én , aki fogságban vagyok az Úrért , arra kérlek benneteket , hogy Istentől kapott meghívásotokhoz méltóan éljetek !
Legyetek mindig alázatosak , szelídek , türelmesek , és isteni szeretettel viseljétek el egymást !
A Szent Szellem a békesség kötelével vesz körül , és így köt össze benneteket . Minden igyekezettel arra törekedjetek , hogy ezt az egységet őrizzétek meg !
Csak egy Test van és egy Szent Szellem , mint ahogy ugyanarra az egy reménységre hívott meg Isten benneteket .
Csak egy Úr van , egy hit és egy bemerítkezés .
Csak egy Isten van — mindenek Atyja — aki uralkodik minden felett , mindenen keresztül cselekszik , és mindenhol jelen van .
Közülünk mindenki kapott valamilyen kegyelmet , annak megfelelően , hogy Krisztus milyen ajándékot adott neki .
Ezért mondja az Írás „ Amikor felment a magasságba , foglyokat vitt magával , és ajándékokat adott az embereknek . ”
Amikor azt mondja , hogy „ felment ” , az azt jelenti , hogy előzőleg Krisztus lejött a Földre .
Jézus Krisztus az , aki alászállt , majd felemelkedett az egek fölé , hogy azután betöltse a világmindenséget .
Igen , ő az , aki apostolokat , prófétákat , evangélistákat , pásztorokat és tanítókat adott ajándékul az embereknek .
Azért adta őket , hogy felkészítsék és kiképezzék Isten népét feladatukra , a szolgálatra — hogy ezáltal felépítsék és megerősítsék a Krisztus „ Testét ” .
Meddig fog tartani ez az építés ? Addig , amíg mindannyian ugyanúgy fogunk hinni , amíg ugyanúgy megismerjük Isten Fiát , amíg mindannyian egészen felnőtté válunk , és minden tekintetben Krisztusra fogunk hasonlítani .
Akkor majd nem leszünk többé olyanok , mint a kisgyerekek . A különböző tanítások nem fognak ide-oda dobálni és elsodorni bennünket , mint a szél és a hullámok a csónakot . Akkor majd nem fog többé befolyásolni bennünket az emberek tévútra vezető ravaszsága .
Nem ! Mi az igazságot mondjuk , de isteni szeretettel . Növekedjünk fel , hogy egyre jobban és minden tekintetben hasonlítsunk Krisztusra ! Mert Krisztus a „ Fej ” , és mi vagyunk az ő „ Teste ” .
A „ Test ” pedig egészen Krisztustól függ . Ő kapcsolja , és tartja össze annak részeit . Ahogyan minden egyes „ testrész ” a saját feladatát végzi , úgy növekszik , épül és erősödik az isteni szeretet által az egész „ Test ” .
Ezért mondom nektek — sőt , figyelmeztetlek benneteket az Úr nevében — hogy többé már ne éljetek úgy , mint a hitetlen nem zsidó emberek . Őket hiábavaló gondolatok vezérelik ,
gondolkozásuk elsötétült . Istentől , aki az élet forrása , elszakadtak , mert tudatlanok , és a szívük megkeményedett .
Mindenféle gonosz és rossz dolgot tesznek , de már nem is szégyellik magukat , annyira elmerültek ezekben .
Ti azonban Krisztust egészen másmilyennek ismertétek meg !
Tudom , hogy már hallottatok róla , és őbenne meg is tanítottak titeket az igazságra . Igen , az igazság Jézusban található !
Megtanítottak benneteket rá , hogy a korábbi gonosz életmódotokat hagyjátok el , és vessétek le a „ régi embert ” . Ez ugyanis teljesen megromlott a saját vágyai miatt , amelyek rossz irányba vezették .
Megtanítottak benneteket arra is , hogy gondolkodásotokat teljesen meg kell újítanotok ,
és hogy fel kell öltözzétek az „ új embert ” , akit Isten úgy teremtett , hogy hozzá hasonlítson , igazságosságban és szentségben éljen .
Ezért soha többé ne hazudjatok ! „ Minden ember igazat mondjon ” , hiszen mindannyian ugyanahhoz a „ Testhez ” tartozunk !
„ Még ha haragudtok is , de ne vétkezzetek ! ” Mielőtt a nap véget ér , szabaduljatok meg a haragtól !
Ne adjatok helyet magatokban a Sátánnak , ne adjatok neki semmi lehetőséget !
Aki eddig lopott , többé ne lopjon , hanem dolgozzon , és végezzen hasznos munkát , hogy még a szegényeknek is adhasson valamit !
Soha többé ne káromkodjatok , ne használjatok csúnya szavakat . Csak olyat mondjatok , ami a javát szolgálja annak , aki hallja ! Legyen a beszédetek kedves és építő !
Isten Szent Szellemét ne szomorítsátok el ! Hiszen Isten a Szent Szellem által előre megjelölt benneteket arra az időre , amikor elnyeritek a teljes megváltást ! Ez a megjelölés mutatja , hogy Istenhez tartoztok , és az övéi vagytok .
Tisztítsátok ki magatokból a keserűséget , haragot , indulatosságot és mindenféle egyéb gonoszságot . Soha ne kiabáljatok mérgesen a másikra , ne kívánjatok rosszat senkinek , ne átkozódjatok !
Ellenkezőleg , legyetek mindig kedvesek és együttérzők ! Bocsássatok meg egymásnak , amiként Isten is megbocsátott nektek Krisztusban .
Isten szeretett gyermekei vagytok , ezért őt utánozzátok !
Akármit tesztek , isteni szeretetben tegyétek ! Éljetek úgy , ahogyan Krisztus szeretett bennünket , és feláldozta magát értünk ! Ez kedves volt Istennek , mint az illatos füstölő-áldozat .
Nyoma se legyen köztetek semmiféle szexuális bűnnek , romlottságnak , vagy kapzsiságnak , hiszen ezek a dolgok nem illenek Isten népéhez !
Ocsmány szavak , káromkodás , bolond beszéd vagy mocskos viccelődés sem illenek hozzátok . Sokkal inkább , hogy hálát adjatok Istennek .
Tudjátok meg , hogy aki szexuális bűnben él , tisztátalan , vagy pénzimádó az egy sem kaphat helyet a Krisztus és Isten Királyságában ! Aki pénzimádó , az valójában bálványt imád .
Nehogy valaki becsapjon benneteket üres hazugságokkal , mert ezek miatt fog Isten haragja rázúdulni az engedetlen emberekre .
Ne legyen hát többé semmi közötök ilyesmihez !
Igaz , hogy valamikor ti is sötétségben éltetek , most azonban világosság vagytok , mert közösségben vagytok az Úrral . Éljetek ezért úgy , ahogyan a világosság gyermekeihez illik !
Hiszen a világosság mindenféle jóságot , igazságosságot és igazságot eredményez .
Mindig igyekezzetek mérlegelni , mi tetszik az Úrnak !
Többé ne vegyetek részt azokban a hiábavaló dolgokban , amelyeket a sötétségben élő emberek szoktak tenni ! Sőt , inkább leplezzétek le , és mutassátok meg , hogy ezek a dolgok rosszak !
Mert még beszélni is szégyen azokról a gonoszságokról , amiket ők titokban elkövetnek .
Ám minden cselekedet nyilvánvalóvá lesz , amikor fény derül rá ,
és minden , ami napvilágra kerül , az maga is világosság . Ezért mondjuk : „ Ébredj fel , te alvó ! Támadj fel a halálból , s a Krisztus fénye ragyog rád ! ”
Ezért nagyon ügyeljetek arra , hogyan éltek ! Ne legyetek ostobák , hanem bölcsek !
Aki okos , minden lehetőséget kihasznál , mert gonosz időkben élünk .
Ne legyetek tehát ostobák , hanem ismerjétek fel , és értsétek meg az Úr akaratát !
Többé már ne részegeskedjetek , mert az megvadít , és bolondságra vezet ! Ellenkezőleg , inkább a Szent Szellem töltsön be újra meg újra benneteket !
Zsoltárokkal , himnuszokkal és a Szent Szellemtől kapott énekekkel bátorítsátok egymást ! Énekeljetek az Úrnak teljes szívvel ! Énekeljetek neki új éneket !
Urunk , Jézus Krisztus nevében adjatok hálát mindig , mindenért Istennek , az Atyának !
Legyetek készségesek az egymás iránti engedelmességre Krisztus iránti tiszteletből !
Minden feleség úgy engedelmeskedjen a férjének , mint az Úrnak !
Mert az asszony „ feje ” a férje , ahogyan az Eklézsia „ feje ” Krisztus . Az Eklézsia Krisztus „ Teste ” —és Krisztus ennek a „ Testnek ” a Megmentője .
Ahogy az Eklézsia engedelmeskedik Krisztusnak , ugyanúgy az asszonyok is minden dologban engedelmeskedjenek a férjüknek !
Férjek , ti pedig úgy szeressétek feleségeteket , ahogy Krisztus szerette az Eklézsiát . Odaadta érte a saját életét ,
hogy felkészítse és megtisztítsa az övéit Isten élő beszéde által . Hasonlít ez ahhoz , ahogy valaki megfürdik a vízben , hogy tiszta legyen .
Krisztus azért halt meg , hogy az Eklézsiát felkészítse a maga számára , mint dicsőséges , szent és tökéletes szépségű menyasszonyát .
Ugyanígy szeresse minden férj is a saját feleségét ! Ahogyan a saját testét szereti , úgy szeresse a feleségét ! Mert aki a feleségét szereti , az egyúttal önmagát is szereti .
A saját testét senki sem gyűlöli , hanem táplálja és gondozza . Ugyanígy táplálja és gondozza Krisztus is az Eklézsiát .
Hiszen mi Krisztus „ Testének ” részei vagyunk .
Ahogy meg van írva : „ Ezért a férfi elhagyja apját és anyját , ragaszkodik a feleségéhez , és a kettő eggyé lesz . ”
Mélységes titok ez ! Én azonban most Krisztusra és az Eklézsiára gondolok .
Ugyanakkor azonban minden férfi úgy szeresse a feleségét , mint saját magát ! Az asszonyok pedig tiszteljék férjüket !
Gyermekek , engedelmeskedjetek szüleiteknek az Úr akarata szerint , mert ez így helyes !
Meg van írva : „ Tiszteld apádat és anyádat ! ” Ez az első parancsolat , amelyhez ígéret is kapcsolódik :
„ Akkor majd jó dolgod lesz , és sokáig élsz itt a földön . ”
Apák , ne ingereljétek haragra gyermekeiteket , hanem az Úr útmutatása szerint neveljétek és fegyelmezzétek őket !
Szolgák , engedelmeskedjetek földi uratoknak ! Ezt félelemmel , tisztelettel és igaz szívvel tegyétek , mintha közvetlenül Krisztusnak engedelmeskednétek !
Ne csak akkor dolgozzatok , amikor szem előtt vagytok ! Ne csak az emberek tetszését keressétek ! Szívvel-lélekkel végezzétek a munkátokat , mint akik Istennek dolgoznak , és a Krisztusnak szolgálnak !
Örömteli szívvel dolgozzatok , mintha nem is embereket szolgálnátok , hanem közvetlenül az Urat !
Jusson eszetekbe , hogy ha valaki — akár szolga , akár szabad — valami jót tesz , az Úrtól kap jutalmat !
Hasonlóképpen , ti is , akiknek szolgáitok vannak , bánjatok jól velük , és többé ne fenyegessétek őket ! Jusson eszetekbe , hogy Uratok , Jézus a Mennyben van ! Ő azonban a ti szolgáitoknak is Ura , aki mindenkit igazságosan ítél .
Végül pedig , erősödjetek meg az Úrban , az ő hatalmas ereje által !
Öltözzetek fel abba a teljes fegyverzetbe , amit Isten ad , hogy képesek legyetek ellenállni a Sátán minden cselének és ravaszságának !
Hiszen mi nem emberek ellen harcolunk , hanem szellemi természetű uralkodók és fejedelmek ellen , a jelenlegi sötét világot irányító hatalmas és gonosz szellemek ellen , akik a magasságban vannak .
Ezért szükséges , hogy vegyétek fel és használjátok mindazokat a fegyvereket , amelyeket Isten ad nektek . Így lesztek képesek ellenállni azon a gonosz napon . Így tudtok majd mindvégig harcolni , és megállni a gonosszal szemben .
Tehát álljatok erősen , és vegyétek fel derekatokra az igazság övét ! Melletekre az igazságosság páncélját kössétek fel !
Legyetek állandóan készen rá , hogy a békesség örömhírét mindenkinek elmondjátok , ez legyen a saru a lábatokon !
Mindezek fölé vegyétek a hitet , ez legyen a pajzsotok , amellyel elolthatjátok a gonosz minden tüzes nyilát !
Vegyétek fel az Isten szabadítását , ez legyen a sisak a fejeteken ! Vegyétek kezetekbe a kardot , amelyet a Szent Szellem ad ! Ez a kard az Isten beszéde .
Minden helyzetben imádkozzatok a Szent Szellem által . Gyakoroljátok az imádkozás minden fajtáját ! Erre mindig legyetek készen , maradjatok éberek , és tartsatok ki az imádkozásban ! Ne hagyjátok abba az imádkozást Isten embereiért és népéért !
Állhatatosan imádkozzatok értem is , hogy mikor megszólalok , tudjam , mit kell mondanom , és bátran hirdessem mindenkinek az örömhír titkát !
Ezt az örömhírt képviselem itt , a rabságban is . Imádkozzatok értem , hogy bátran szólhassak , ahogyan kell !
Hogy ti is megtudjátok , miként megy a sorom , és hogyan élek , Tükhikosz , aki szeretett testvérünk és az Úr hűséges szolgája , majd mindent elmond nektek .
Azért küldöm őt hozzátok , hogy megtudjátok , mi van velem , és megvigasztaljon benneteket .
Adjon az Atya Isten és az Úr Jézus Krisztus minden testvéremnek békességet és isteni szeretetet a hittel együtt !
Isten kegyelme nyugodjon mindazokon , akik el nem múló szeretettel szeretik Urunkat , Jézus Krisztust !
Üdvözlet Páltól és Timóteustól , Krisztus Jézus szolgáitól , mindazoknak , akik Jézus Krisztus által Isten népéhez tartoznak Filippi városában , az idős gyülekezeti vezetőknek és diakónusoknak .
Atyánk , az Isten és az Úr , Jézus Krisztus adjon nektek kegyelmet és békességet !
Hálát adok Istenemnek valahányszor rátok gondolok .
Mindig örömmel imádkozom értetek ,
és hálás vagyok Istennek azért a segítségért , amit tőletek kaptam az örömhír terjesztésében . Ti valóban segítettetek nekem ebben az első naptól fogva mindmáig .
Igen , Isten kezdte el veletek és közöttetek ezt a jó dolgot . Ő folytatja is mindaddig , amíg Krisztus Jézus vissza nem jön , és addig a napig tökéletesen be is fogja fejezni . Ebben egészen biztos vagyok .
Tudom , hogy igazam van , amikor így gondolkozom rólatok , hiszen szívembe zártalak benneteket . Mindnyájan társaim vagytok Isten kegyelmében . Most is , amikor fogságban vagyok , meg akkor is , amikor az örömhírt védem , és annak igazságát bizonyítom .
Isten a tanúm , mennyire szeretnélek már látni benneteket , mert Krisztus Jézus szeretetével szeretlek titeket .
Amikor értetek imádkozom , azt kérem , hogy egyre jobban növekedjen bennetek az isteni szeretet , meg ezzel együtt az igazság ismerete és mindenféle megértés ,
hogy ezáltal minden helyzetben képesek legyetek felismerni , ami a legjobb , és azt válasszátok , hogy ilyen módon tiszták és ártatlanok legyetek a Krisztus eljövetelének napjára ,
hogy Jézus Krisztus segítségével sok olyan tettet vigyetek véghez , amely tetszik Istennek , és ezzel dicsőséget és dicséretet szerezzetek neki .
Testvéreim , szeretném , ha tudnátok , hogy minden , ami eddig velem történt , elősegítette az örömhír terjedését .
Az egész császári palota őrsége , sőt mindenki más is megtudta , hogy engem azért tartanak rabságban , mert Krisztust szolgálom .
Ezért sokan , akik testvéreink az Úrban , felbátorodtak , és félelem nélkül hirdetik Isten üzenetét .
Igaz , vannak olyan testvérek is , akik ezt féltékenységből és versengésből teszik . Mások azonban jó szívvel és szándékkal hirdetik Krisztust .
Hiszen tudják , hogy Isten azzal bízott meg , hogy megvédjem az örömhírt .
Vannak , akik nem őszinte szívvel , hanem önző szándékkal beszélnek Krisztusról . Azt hiszik , hogy ezzel még nehezebbé teszik számomra a fogságot .
De mit számít ez ? ! Akár jó , akár rossz szándékkal teszik , mégis csak Krisztust ismertetik meg az emberekkel . Ez a fontos ! Ennek szívből örülök , és mindig is örülni fogok ,
mert tudom , hogy ez a börtönből való kiszabadulásomhoz vezet . Ebben ti is segíttek azzal , hogy imádkoztok értem , és segít Jézus Krisztus Szelleme is .
Erősen kívánom , és nagyon bízom benne , hogy nem fogok szégyent vallani semmiben . Sőt , azt várom , hogy bennem bátran megmutatkozzon , hogy Krisztus mindenkinél hatalmasabb . Azt várom , hogy ez most is így lesz , mint ahogy eddig is így volt . Azt várom , hogy ez így lesz , akár élek , akár meghalok , ebben állhatatosan bízom , és ezt akarom .
Hiszen számomra az élet Krisztust jelenti . Ha pedig meg kell halnom , az tiszta nyereség .
Igaz viszont , hogy ha tovább élhetek ebben a testben , akkor tovább örülhetek munkám eredményének , ezért nem is tudom , melyiket válasszam .
Egyszerre kétféle kívánság van bennem . Szeretnék már kilépni ebből a földi életből , és Krisztushoz költözni , mert az számomra sokkal-sokkal jobb .
A ti számotokra azonban az a jobb , ha továbbra is közöttetek élek , mert szükségetek van rám .
Mivel ebben biztos vagyok , tudom , hogy itt maradok még veletek . Segíteni fogok nektek , hogy felnőjetek a hitben , és sok örömötök legyen ebben .
Ezért amikor újból meglátogatlak benneteket , még több okotok lesz arra , hogy Krisztus Jézusban dicsekedjetek velem .
Mindenesetre ügyeljetek arra , hogy a Krisztusról szóló örömhírhez méltóan éljetek . Akkor akár meg tudlak látogatni titeket , akár nem , jó híreket fogok hallani felőletek . Azt szeretném hallani , hogy erősek vagytok , és egy szívvel-lélekkel küzdötök azért , amit az örömhírből származó hit jelent .
Azt szeretném , ha semmiképpen sem ijednétek meg az ellenfeleitektől . Ha bátrak vagytok , ez az ő számukra annak a bizonyítéka , hogy el fognak pusztulni . Számotokra pedig azt bizonyítja , hogy győzni fogtok , és ez Istentől van .
Isten megadta nektek , hogy Krisztusban higgyetek . De ez még nem minden ! Azzal is megajándékozott benneteket , hogy szenvedjetek Krisztusért .
Amikor nálatok voltam , láttátok , hogyan harcoltam azokkal , akik az örömhír ellenségei . Halljátok , hogy most is ilyen harcaim vannak . De most nektek magatoknak is ugyanilyen küzdelmeket kell átélnetek .
Kérhetek tőletek valami vigasztalást a Krisztusban ? Van-e bennetek szeretetteljes vigasztalás ? Valóban közösségünk van egymással a Szent Szellemben ? Van bennetek gyengéd együttérzés irántam ?
Ha igen , akkor tegyétek meg , amire kérlek titeket ! Ezzel nagy örömöt fogtok szerezni . Legyen a gondolkozásotok összhangban egymással , legyen bennetek ugyanaz az isteni szeretet egymás iránt , éljetek teljes egyetértésben , és ugyanarra a célra törekedjetek !
Ne irányítson benneteket az önzés , irigység , vagy büszkeség ! Ellenkezőleg , alázatosak legyetek , és adjatok a másiknak több tiszteletet , mint amit magatoknak kívántok !
Ne csak a magatok érdekeit nézzétek , hanem mindenki törődjön a testvérei érdekeivel is !
Az a gondolkodásmód és szándék uralkodjon bennetek , amely a Krisztus Jézust jellemezte !
Ő ugyanis minden tekintetben Istenhez hasonló , sőt , egyenrangú Istennel . Ehhez azonban nem ragaszkodott mindenáron , mint jogos tulajdonához ,
hanem önként lemondott mindenről , és vállalta , hogy szolga legyen . Amikor a Földön megszületett és emberré lett , valóban olyan is volt , mint egy szolga .
Külsejét tekintve úgy élt , mint egyszerű ember , megalázkodott , és tökéletesen engedelmeskedett Istennek . Még akkor is engedelmes volt , amikor emiatt meg kellett halnia . Igen , a kereszten történt halála pillanatáig engedelmes maradt ,
ezért Isten a legmagasabb méltóságra emelte . Olyan nevet és hatalmat adott neki , amely minden más név és hatalom fölött áll .
Isten azért tette ezt , mert azt akarja , hogy Jézus nevére mindenki hajoljon meg . Igen , Jézus előtt minden személy hódolattal meg fog hajolni a Mennyben , a Földön és a föld alatt is .
Mindenki el fogja ismerni , és megvallja : „ Jézus Krisztus az Úr ” . Ez pedig dicsőségére lesz az Atya Istennek .
Szeretett testvéreim , ti mindig engedelmesek voltatok , amikor közöttetek éltem . Most , hogy távol vagyok , még fontosabb , hogy engedelmeskedjetek . Tegyétek teljessé , és biztossá a megmeneküléseteket ! Mindezt pedig Isten iránti teljes tisztelettel , sőt istenfélelemmel vigyétek véghez !
Hiszen maga Isten az , aki bennetek munkálkodik . Segít benneteket , hogy akarjátok azt tenni , ami Istennek örömet szerez . Ő ad hozzá erőt , hogy valóban meg is tudjátok tenni ezeket .
Mindent elégedetlenség és panaszkodás nélkül tegyetek !
Akkor Isten ártatlan és tiszta gyermekei lesztek , akikben senki sem talál hibát . A gonosz és romlott emberek között úgy ragyogtok , mint a csillagok a sötét éjszakában .
Igen , így fényletek közöttük , amikor Isten életet adó üzenetét mondjátok nekik . Ezért azután dicsekedni fogok veletek a Krisztus Napján , amikor ő visszajön . Akkor látni fogom , hogy nem hiába dolgoztam közöttetek . Akkor látszik meg , hogy a versenypályát végigfutottam , és győztem .
Hitetek által egész életetek olyan , mint Isten oltárán az áldozat . Lehet , hogy ehhez az áldozathoz a saját halálomat is hozzá kell adnom . De , még ha így is történne , akkor is boldog leszek , és együtt örülök veletek .
Ti is örüljetek ennek velem együtt !
Remélem , hogy az Úr Jézus segítségével hamarosan elküldhetem hozzátok Timóteust , hogy a jó hírek , amiket rólatok fog hozni , felvidítsanak .
Nincs senki más , aki ennyire hasonló lenne hozzám a gondolkodásában . Ő igazán szívén viseli a sorsotokat .
A többiek ugyanis csak a saját érdekeikkel törődnek , nem a Jézus Krisztus dolgaival .
Ismeritek Timóteust , és tudjátok , hogy úgy szolgált velem együtt az örömhír terjesztésében , ahogy a fiú az apjának segít .
Az a tervem , hogy hamarosan elküldöm hozzátok , de előbb meg kell várnom , hogyan alakul az én sorsom .
Sőt , bízom az Úrban , hogy hamarosan én magam is meglátogatlak benneteket .
Úgy gondoltam , itt az ideje , hogy Epafroditoszt visszaküldjem hozzátok . Ő kedves testvérem , munkatársam és harcostársam is . Azért küldtétek hozzám , hogy ebben a helyzetben segítsen és szolgáljon nekem .
De most visszaküldöm , mert már nagyon hiányoztatok neki . Epafroditoszt az is nyugtalanította , hogy megtudtátok , hogy ő beteg volt .
Igaz , valóban beteg volt , sőt majdnem meg is halt . Isten azonban könyörült rajta . De nemcsak rajta , hanem rajtam is , hogy egyéb szomorúságaimra ne jöjjön újabb bánat .
Ezért még inkább haza akartam küldeni , hogy mikor találkoztok , újra együtt örülhessetek . Így én is megnyugodhatok .
Fogadjátok hát nagy örömmel az Úrban , mert megérdemli , hogy tiszteljétek !
Ő ugyanis Krisztus munkája miatt került oly közel a halálhoz . Életét kockáztatta , hogy engem szolgálhasson helyettetek is .
Most pedig örüljetek az Úrban , testvéreim ! Számomra nem fárasztó , ha újra ezt írom , titeket viszont megerősít .
Vigyázzatok , maradjatok távol a gonosz emberektől , akik olyanok , mint a kutyák ! Legyetek óvatosak , és maradjatok távol azoktól , akik gonosz ügyet szolgálnak , és azoktól is , akik körülmetélnek !
Az igazi körülmetéltek ugyanis mi vagyunk , akik Istent az ő Szelleme által imádjuk . Mi Krisztus Jézusban dicsekszünk . Nem bízunk magunkban , sem abban , amit magunktól meg tudunk tenni .
Én ugyan bízhattam volna a származásomban , mégsem teszem . Ha valaki ilyen előnyökben bízik , akkor én még sokkal inkább bízhatnék .
Én ugyanis Izráel népéhez tartozom , mert Benjámin törzséből származom . Születésem után a nyolcadik napon körülmetéltek . Héber , azaz zsidó vagyok , akárcsak minden ősöm . Úgy követtem a Törvényt , mint farizeus .
Lelkes és elszánt voltam , ami abból is látszik , ahogyan az eklézsiát , Jézus követőit üldöztem . Senki sem találhatott hibát abban , ahogyan a Törvényt követtem .
Régen ezek a dolgok nagyon fontosak voltak a számomra . De most úgy látom , hogy Krisztussal összehasonlítva semmit sem érnek .
De nemcsak ezeket , hanem az összes többi dolgot is teljesen értéktelennek tartom ahhoz képest , hogy egyre jobban megismerhetem Uramat , Krisztus Jézust . Mert őt megismerni mindennél sokkal jobb és értékesebb . Krisztusért mindezekről lemondtam , pedig valamikor értékesek voltak nekem . Most már tudom , hogy mindez csak értéktelen szemét ! Azért mondtam le ezekről , hogy Krisztust megnyerjem ,
és benne élhessek . Mivel hiszek Krisztusban , Isten elfogad engem . Ez azonban nem amiatt van , mert igyekeztem a Törvényt megtartani . Isten ugyanis a hitem miatt fogad el .
Az a célom , hogy egyre jobban megismerjem Krisztust , és megtapasztaljam azt az erőt , amellyel Isten feltámasztotta őt a halálból . Közösséget akarok vállalni Krisztussal a szenvedéseiben is . Egyre jobban hasonlítani szeretnék hozzá , még a halálomban is .
Mindezt pedig abban a reményben , hogy én is részt fogok venni a halottak közül való feltámadásban .
Igaz , még nem értem el ezt a célt . Még nem vagyok olyan , mint amilyennek Isten akarja , hogy legyek . De állandóan azon igyekezem , hogy ezt a célt elérjem , és erősen megragadjam , ahogy Krisztus is erősen megragadott engem .
Testvéreim , tudom , hogy ezt most még nem értem el , de erre az egy dologra figyelek : elfelejtem azt , ami már mögöttem van , és teljes erővel igyekszem előre .
Azért küzdök , hogy elérjem ezt a célt , és megkapjam a győztesnek járó mennyei jutalmat . Isten maga hívott el bennünket arra Krisztus Jézus által , hogy ezt a díjat megkapjuk .
Akik szellemileg érettek vagyunk , mind így kellene gondolkozzunk . De ha valamiben más lenne a véleményetek , Isten majd azt is megmutatja nektek .
Amit viszont már megértettünk , azt az igazságot követnünk is kell .
Testvéreim , ti is mindannyian kövessétek az én példámat ! Azokra figyeljetek , akik úgy élnek , ahogyan mi példát mutattunk nektek !
Mert sokan vannak , akik úgy élnek , mint a Krisztus keresztjének ellenségei . Ezekről már sokszor beszéltem nektek , és most sírva mondom ismét .
Az ő sorsuk a pusztulás . Nem Istent imádják , hanem a saját testi kívánságaikat szolgálják . Szégyellni való dolgokat tesznek , és még büszkék is rá ! Csak földi dolgokon jár az eszük .
A mi igazi hazánk azonban a Menny . Szabadítónkat , az Úr Jézus Krisztust is a Mennyből várjuk : onnan fog visszajönni .
Ő fogja megváltoztatni jelenlegi földi testünket , hogy hasonló legyen az ő dicsőséges testéhez . Jézus ereje fogja ezt a változást véghezvinni . Ugyanezzel az erővel fog uralkodni minden és mindenki fölött .
Testvéreim , úgy szeretnék már találkozni veletek ! Hiszen nagyon szeretlek benneteket : ti vagytok az én örömöm és győzelmi jutalmam ! Továbbra is kövessétek az Urat , aki szeret titeket , és maradjatok benne !
Evódiát és Szüntükhét kérem , hogy egyezzenek meg , és legyenek összhangban egymással az Úrban !
Téged pedig , hűséges munkatársam , arra kérlek , hogy segíts ennek a két asszonynak . Hiszen ők is együtt küzdöttek velem az örömhír terjesztésében , akárcsak Kelemen és a többi munkatársaim , akiknek nevét beírták az Élet Könyvébe .
Mindig örüljetek az Úrban !
Újra mondom : örüljetek ! Mindenki lássa meg , hogy szelídek és kedvesek vagytok ! Közel van már az Úr !
Ne aggódjatok semmi miatt ! Bármilyen helyzetben vagytok is , imádkozzatok ! Kérjétek Istentől , amire szükségetek van ! De amikor imádkoztok , mindig adjatok hálát Istennek !
Isten békessége megőrzi majd szíveteket és gondolataitokat a Krisztus Jézusban . Ez a békesség olyan hatalmas , hogy minden képzeletet felülmúl !
Végül , testvéreim , azokon a dolgokon gondolkodjatok , amik igazak , dicséretre méltók , igazságosak , tisztességesek , szépek , tiszteletre méltók , kiválók és dicséretesek .
Amit megtanultatok , elfogadtatok , hallottatok és láttatok tőlem , azt továbbra is tegyétek meg , és veletek lesz a békesség Istene .
Nagyon boldog voltam az Úrban , mert hosszú idő után ismét gondoskodtatok rólam . Tudom , hogy már korábban is gondoltatok rám , de nem volt rá lehetőségetek , hogy ezt megmutassátok .
Ezt azonban nem azért mondom , mintha valamiben hiányt szenvednék . Mert megtanultam , hogy mindig elégedett legyek azzal , amim éppen van .
Tudom , hogyan éljek , amikor szegény vagyok , és azt is , hogyan éljek a gazdagsággal . Ismerem a jóllakást és az éhezést , a szükséget és a bőséget is . Megtanultam , hogyan nézzek szembe bármikor , bármilyen helyzettel .
Mert mindenre van erőm Krisztus által , aki megerősít !
Mégis jól tettétek , hogy segítettetek , amikor szükségem volt rá !
Ti magatok is emlékeztek rá , mikor az örömhír terjesztését elkezdtem . Amikor Macedóniából elindultam , egyetlen más helyi gyülekezettel sem volt ilyen kölcsönös segítésre épülő kapcsolatom , csak veletek .
Ti már akkor is többször küldtetek ajándékot nekem , amikor Thesszalonikában jártam . Valóban szükségem is volt a segítségetekre .
Ezt nem azért mondom , mintha ajándékokat várnék . Inkább arra vágyom , hogy áldást kapjatok . Mert aki ad , az áldást nyer .
Mindenem megvan , ami csak szükséges , sőt még azon felül is . Amióta ajándékotokat Epafroditosz elhozta , több is van , mint ami szükséges . Ez az ajándék olyan volt , mint az Istennek felajánlott jó illatú és kedves áldozat . Ezt Isten szívesen fogadja .
Isten dicsőséges gazdagsága mind a Krisztus Jézusban található . Ehhez a gazdagsághoz mérten fog az én Istenem gondoskodni mindenről , amire szükségetek van .
Dicsőség Atyánknak és Istenünknek örökké !
Köszöntsetek mindenkit , aki Isten népéhez tartozik : mindenkit , aki Krisztus Jézusban van ! A velem lévő testvérek is köszöntenek benneteket .
Köszöntésüket küldik nektek mindazok , akik itt Isten népéhez tartoznak . Külön is köszöntenek benneteket a császár udvarából való testvérek .
Urunk , Jézus Krisztus kegyelme legyen veletek !
Üdvözlet Páltól , aki Isten akaratából Jézus Krisztus apostola , és Timóteus testvértől ,
Isten Kolosséban élő népének , akik hűséges testvéreink Krisztusban . Atyánk , az Isten adjon nektek kegyelmet és békességet !
Hálát adunk Istennek , Urunk Jézus Krisztus Atyjának minden egyes alkalommal , amikor értetek imádkozunk .
Hálát adunk , mert hallottuk , hogy hisztek Krisztus Jézusban , és igazán szeretitek Isten minden gyermekét .
Ez a hit és szeretet pedig abból a reménységetekből fakad , amely a Mennyben van félretéve a számotokra . Erről a reménységről akkor hallottatok először , amikor az igazság üzenetét , az örömhírt megismertétek .
Ez az üzenet hozzátok is eljutott , akárcsak a többi néphez szerte a világon . Igen , az örömhír egyre jobban terjed , és mindenhol felvirágzást és fejlődést eredményez . Nálatok is így van ez , amióta csak hallottátok , és igazán megismertétek Isten kegyelmét .
Ezt az örömhírt Epafrásztól , szeretett szolgatársunktól hallottátok először , aki hűségesen szolgálja Krisztust a ti érdeketekben .
Tőle hallottuk , milyen erős isteni szeretet él bennetek a Szent Szellem által .
Ezért , amióta csak ezeket a jó híreket hallottuk felőletek , szüntelen imádkozunk értetek . Azt kérjük Istentől , hogy akaratának teljes megértése által töltsön be titeket mindenféle szellemi bölcsességgel és megismeréssel .
Azt kérjük , hogy az életetek méltó legyen az Úrhoz , sok örömet szerezzetek neki , sokféle jó tettet vigyetek véghez , egyre jobban és mélyebben ismerjétek meg Istent .
Kérjük , hogy Isten a saját dicsőségének hatalma szerint erősítsen meg benneteket minden tekintetben , hogy állhatatosan és türelmesen ki tudjatok tartani minden körülmények között , sőt , mindezt örömmel és hálaadással tegyétek .
Igen , adjatok hálát az Atyának ! Mert ő tett benneteket alkalmassá , hogy a világosságban részt vegyetek a mennyei örökségben . Ezt az örökséget is ő készítette el népe számára .
Az Atya mentett ki bennünket a sötétség hatalmából , és ő vitt át szeretett Fia Királyságába .
Mert a Fiú által szabadultunk meg , és kaptunk a bűneinkre bocsánatot .
Istent nem láthatja egyetlen ember sem . Jézus azonban hitelesen megmutatja , hogy Isten milyen . Jézus feljebbvaló minden teremtett lénynél ,
mert Isten Jézus által teremtett mindent a Mennyben és a Földön : minden látható és láthatatlan lényt , még a trónokat , urakat , uralkodókat és fejedelmeket is . Isten mindezeket a Fia közreműködésével és Fia számára teremtette .
A Fiú minden teremtménynél előbb létezett , és hatalmával ő tartja fenn az egész világmindenséget .
Ő a „ feje ” a „ testnek ” , vagyis az Eklézsiának . Ő a forrása mindennek . Ő a legelső , aki a halálból feltámadt , ezért mindenben és minden tekintetben övé az első hely .
Mert Isten úgy látta jónak , hogy az ő teljessége éljen a Fiúban ,
és a Fiú által kössön békét mindenkivel , aki a Földön , vagy a Mennyben lakik . Isten ezt a békét Jézus vére által kötötte meg , amikor Jézus meghalt a kereszten .
Ti régebben távol éltetek Istentől . Gondolkodásotok szerint és gonosz tetteitek miatt Isten ellenségei voltatok ,
de Jézus most mégis kibékített benneteket Istennel . Ez Jézus Krisztus halála által történt , amikor Jézus itt élt a földön , emberi testben . Isten ezt azért tette , hogy szentek , hibátlanok és ártatlanok legyetek , amikor majd maga elé állít benneteket .
Jézus Krisztus ezt valóban meg is fogja tenni , ha mindvégig kételkedés nélkül és szilárdan bíztok benne , és belekapaszkodtok abba a reménybe , amit az örömhír adott nektek . Ezt az örömhírt , amelynek én , Pál , a szolgája lettem , már az egész világon mindenkinek hirdetik .
Annak ellenére , hogy most értetek testi szenvedéseket kell elviselnem , mégis örülök . Ugyanis még sok olyan dolog van , amit Krisztusnak el kell szenvednie a „ testében ” , vagyis az Eklézsiában . Én pedig elfogadom azt , ami ebből nekem jutott , és elszenvedem ezeket az én testemben az ő „ testéért ” .
Ezt a „ testet ” , vagyis az Eklézsiát szolgálom Isten megbízása alapján , amelyet a ti érdeketekben adott nekem . Igen , Isten rám bízta , hogy üzenetét teljesen megismertessem veletek .
Ez az üzenet pedig az a titkos igazság , amely a korábbi korszakokban az előbbi nemzedékek elől el volt rejtve . Most azonban Isten megmutatta az övéinek .
Ugyanis azt akarta , hogy népe világosan megértse , milyen nagy és dicsőséges ez a titkos igazság a nem zsidó emberek között . Ez a titkos igazság pedig maga Krisztus , aki bennetek lakik . Ő a mi egyedüli reménységünk arra nézve , hogy majd részt vehetünk Isten dicsőségében .
Mi Krisztust ismertetjük meg mindenkivel . Mindenféle bölcsességgel tanítunk , biztatunk és figyelmeztetünk mindenkit , hogy amikor majd Isten színe elé kerül , már elérje Krisztusban a teljességet .
Ez a célja minden erőfeszítésemnek , ezért küzdök Krisztus erejével , amely erőteljesen működik bennem .
Testvéreim , akarom , hogy tudjatok róla , milyen sokat küzdök értetek , meg mindazokért a Laodicea városában és máshol élőkért , akik személyesen nem ismernek engem .
Azért küzdök , hogy mindannyian felbátorodjanak , és az isteni szeretet kösse össze őket . Azt akarom , hogy megtapasztalják a valódi megértésből származó bizonyosságot . Azért küzdök , hogy egyre mélyebben megértsék az Isten titkos igazságát , amely nem más , mint maga Krisztus .
Benne rejtette el Isten a bölcsesség és tudás minden kincsét .
Mindezt azért mondom , hogy senki se tudjon benneteket becsapni olyan tanításokkal , amik jónak látszanak , de valójában hamisak .
Testben ugyan most távol vagyok , szellemben azonban ott vagyok veletek , és örülök , mert látom , hogy rend van köztetek , és rendíthetetlenül bíztok Krisztusban .
Éppen ezért , mivel befogadtátok Jézust , mint Krisztust és Urat , egész életmódotokat igazítsátok hozzá !
Mélyen gyökerezzetek bele Krisztusba , és ő legyen az a szilárd alap , amelyre életetek felépül . Erősödjön meg a benne való hitetek , és mindenben szüntelen adjatok hálát Istennek — ahogyan azt tanították nektek .
Vigyázzatok , nehogy valaki félrevezessen benneteket okoskodással , csalóka és értelmetlen elméletekkel , amelyeket emberek találnak ki . Ezek a dolgok csupán a hitetlenek haszontalan gondolatai , és nem Krisztustól származnak .
Mert Jézus Krisztusban él az Isten egész teljessége testi alakban .
Ti is Krisztusban teljesedtetek be , aki az összes uralkodó és fejedelem fölött uralkodik .
A benne való hit által benneteket is „ körülmetéltek ” , de ezt nem emberek tették veletek , hanem maga Krisztus . Ezzel a „ körülmetéléssel ” levetettétek a régi emberi természetet .
Ez akkor történt , amikor bemerítkeztetek , és ezzel Krisztussal együtt eltemettek titeket . Ugyanakkor azonban Krisztussal együtt fel is támasztott benneteket Isten , mert hittetek hatalmában , amelyet akkor mutatott meg , amikor feltámasztotta Krisztust a halottak közül .
Ti ugyanis szellemileg halottak voltatok a bűneitek miatt , és azért , mert a régi emberi természet uralkodott rajtatok . Isten azonban Krisztussal együtt nektek is új életet adott , miután megbocsátotta minden bűnünket .
Az adósság-listát , amely felsorolta azokat a dolgokat , amiket Isten törvényei ellen tettünk , odaszegezte a Keresztre , így ez a lista már nem érvényes , mert Isten végérvényesen áthúzta .
Isten a szellemi fejedelmeket és uralkodókat Krisztus Keresztje által megfosztotta hatalmuktól , és felvonultatta őket diadalmenetében , mint győztes hadvezér a foglyait .
Ezért ne engedjétek , hogy bárki is elítéljen benneteket amiatt , hogy mit esztek , vagy isztok , vagy a zsidó vallási ünnepekkel kapcsolatban . Ilyenek például az Újhold ünnepe , vagy a Szombat ünnepe .
Mindezek a vallási ünnepek és szokások csak árnyékai a közeledő valódi dolgoknak , amelyek Jézus Krisztusban vannak .
Ne veszítsétek el a győztesnek járó jutalmatokat olyanok miatt , akik élvezik az alázatoskodást , az angyalokat imádják , és mindig a látomásaikról beszélnek . Ezek minden ok nélkül többnek mutatják magukat , mint amik , mert régi emberi természetük szerint gondolkodnak .
Az ilyenek nem ragaszkodnak a „ Fejhez ” , vagyis Krisztushoz . Pedig Krisztus kapcsolja és tartja össze a „ Test ” részeit az izületek és inak által . Így növekszik a „ Test ” , amelyet Isten nevel föl .
Mivel Krisztussal együtt ti is meghaltatok , ezért felszabadultatok ennek a világnak a haszontalan tanításai alól . Akkor miért viselkedtek úgy , mintha még mindig ehhez a világhoz tartoznátok ? Miért követtek olyan szabályokat ,
amelyek ezt mondják : „ Ne vedd a kezedbe ! ” „ Ne egyél ilyet ! ” „ Még csak hozzá se érj ! ”
Hiszen ezek olyan dolgokra vonatkoznak , amik elhasználásra valók és nem maradnak meg sokáig . Ha ilyen szabályokat akartok betartani , akkor csak emberek tanításait és parancsait követitek , és nem Isten gondolatait .
Ezek a szabályok bölcs dolgoknak látszanak , de csak a vallásoskodást szolgálják , amelyre a hamis alázatosság és a test gyötrése jellemző . De valójában semmi hasznuk sincs , mert csak a régi emberi természet kívánságainak kielégítését szolgálják .
Mivel Krisztussal együtt feltámadtatok a halálból , a mennyei dolgokra törekedjetek , hiszen Krisztus is ott ül most Isten jobb oldalán !
A mennyei dolgokon gondolkozzatok , ne a földieken járjon az eszetek !
Hiszen meghaltatok , az új életetek pedig Krisztussal együtt Istenben van elrejtve .
Krisztus a mi életünk . Amikor ő majd megjelenik , akkor vele együtt ti is dicsőségesen megjelentek .
Ezért öljétek meg magatokban a régi emberi természetet , és annak minden megnyilvánulását : a szexuális bűnöket , minden gonosz kívánságot és szenvedélyt , meg a gazdagság után való vágyakozást , hiszen az a bálványimádás egyik fajtája .
Ilyen bűnök miatt sújt le Isten haragja az engedetlenekre .
Régen ti is így éltetek , és ilyen gonosz dolgokat tettetek .
Most azonban már ne haragudjatok többé senkire , ne dühöngjetek , ne mondjatok , vagy tegyetek semmi olyat , amivel valakit megbántanátok , ne mondjatok rosszat a másikról , se ne káromkodjatok !
Többé ne hazudjatok egymásnak , hiszen mindez a „ régi ember ” szokása volt . Ti azonban már levetkőztétek azt a régi természetet , és annak szokásait .
Viszont felöltöztétek az „ új embert ” , aki állandóan megújul , és így egyre inkább hasonlít Teremtőjéhez , Istenhez , és egyre jobban megismeri őt .
Ebben az új állapotban már nem fontos , hogy valaki eredetileg zsidó , vagy nem zsidó , körülmetélt vagy körülmetéletlen , más népből származó idegen , tanulatlan , rabszolga vagy szabad volt . Csak maga Krisztus a fontos , csak ő a lényeges a hívőkben , bárhonnan származnak is .
Ezért legyetek mindenki iránt együttérzők , kedvesek , alázatosak , türelmesek ! Hiszen Isten kiválasztott benneteket a maga számára , és szeret titeket !
Viseljétek hát el egymást , és bocsássatok meg egymásnak , ha valami panaszotok van a másikra ! Ahogyan az Úr megbocsátott nektek , ti is úgy bocsássatok meg egymásnak !
Legfőképpen pedig szeressétek egymást , mert az isteni szeretet teszi az egységeteket teljessé .
Isten arra hívott el benneteket , hogy Krisztustól származó békesség uralkodjon a szívetekben , és mindig hálásak legyetek Istennek , hiszen mindnyájan Krisztus „ testének ” tagjai vagytok !
Krisztus beszéde és tanítása teljes gazdagságában éljen bennetek , és lakjon veletek együtt ! Tanítsátok és tanácsoljátok egymást mindenféle bölcsességgel ! Isten iránti őszinte hálával énekeljetek zsoltárokat , himnuszokat , és a Szent Szellemtől származó énekeket !
Mindent , amit csak tesztek , vagy mondotok , az Úr Jézus nevében tegyetek és mondjatok ! Így adjatok általa szüntelenül hálát Istennek , az Atyának !
Asszonyok , éljetek a férjetek fennhatósága és védelme alatt , mert ez illik azokhoz , akik az Úr hatalma alatt vannak !
Férfiak , isteni szeretettel szeressétek feleségeteket , és ne viselkedjetek durván velük !
Gyermekek , mindenben fogadjatok szót a szüleiteknek , mert ez így illik azokhoz , akik az Úrhoz tartoznak .
Apák , ne követeljetek túl sokat a gyermekeitektől , nehogy elkeseredjenek !
Rabszolgák , minden helyzetben engedelmeskedjetek földi uratoknak , még akkor is , mikor nem látnak benneteket ! Őszinte szívvel engedelmeskedjetek nekik , az Úr iránti tiszteletből !
Minden munkátokat szívvel-lélekkel végezzétek , mint akik nem embereknek , hanem az Úrnak dolgoznak .
Gondoljatok arra , hogy az Úr majd megjutalmaz benneteket : mennyei örökséget kaptok tőle ! Krisztust szolgáljátok , mert ő a ti igazi Uratok !
Ha pedig valaki valami rosszat tesz , az Úr is rosszal fizet neki , mert ő mindenkivel igazságosan bánik .
Ti pedig , akiknek rabszolgáitok vannak , bánjatok jól és igazságosan velük , hiszen nektek is van uratok a Mennyben .
Az Isten imádásában és az imádkozásban legyetek mindig kitartóak , éberek és hálás szívűek .
Imádkozzatok értünk is , Isten adjon nekünk alkalmat , hogy üzenetét hirdessük ! Imádkozzatok , hogy elmondhassuk a titkos igazságot magáról Jézus Krisztusról ! E titkos igazság miatt vagyok most börtönben .
Kérlek , imádkozzatok értem , hogy ezt a titkot úgy tudjam hirdetni , ahogyan kell !
Bölcsen viselkedjetek azok között , akik még nem hisznek Jézusban , és jól használjátok ki az időtöket !
Amikor velük beszéltek , legyetek mindig bölcsek és kedvesek hozzájuk ! Akkor majd mindig tudni fogjátok , kinek mit válaszoljatok .
Tükhikosz majd elmondja nektek , mi történt velem , és hogy vagyok . Ő szeretett testvérem , aki az Úrnak hűségesen szolgál velem együtt .
Éppen azért küldöm most őt hozzátok , hogy megtudjátok , mi van velünk , és így megvigasztaljon benneteket .
Vele megy hűséges és szeretett testvérünk , Onézimosz is , aki közétek tartozik . Ők majd elmondanak nektek mindent , ami velünk történt .
Köszönt benneteket Arisztarkhosz , aki velem együtt raboskodik , és Márk , Barnabás unokatestvére is . Márkról már írtam nektek : fogadjátok őt szeretettel , amikor hozzátok érkezik .
Köszönt titeket Jusztusz , akinek a másik neve Jézus . A zsidók közül csak ők dolgoznak velem együtt Isten királyi uralmának kiterjesztésében . Ők viszont valóban nagy vigasztalást jelentenek a számomra .
Epafrász , aki közétek tartozik , szintén köszöntését küldi . Ő is Krisztus Jézus szolgája , aki imádságaiban állandóan küzd értetek . Azért imádkozik , hogy szellemileg érettek legyetek , és minden helyzetben egészen biztosan tudjátok , mi az Isten akarata .
Bizony , nagyon sokat fáradozik értetek , és azokért , akik Laodiceában és Hierápoliszban laknak .
Köszönt még benneteket kedves barátunk , Lukács doktor , és Démász .
Köszöntsétek a Laodiceában élő testvéreket , valamint Nimfát és a házánál levő helyi gyülekezetet is .
Miután felolvastátok ezt a levelet , gondoskodjatok róla , hogy olvassák fel a laodiceai helyi gyülekezetben is . Ti pedig vegyétek át , és olvassátok fel azt a levelet , amelyet a laodiceai gyülekezetnek írtam !
Mondjátok meg Arkhipposznak : „ Legyen gondod a szolgálatra , amit az Úr bízott rád , és azt gondosan végezd ! ”
Ezt a köszöntést én , Pál írom , saját kezemmel . Emlékezzetek rám , mert most börtönben vagyok ! Az Úr kegyelme maradjon veletek !
Üdvözlet Páltól , Szilvánusztól és Timóteustól , a Thesszalonika városában élő gyülekezetnek , amely Istené , az Atyáé és Urunké , Krisztus Jézusé . Kegyelem nektek és békesség !
Mindig hálát adunk Istennek miattatok , amikor csak értetek imádkozunk .
Ilyenkor mindig megköszönjük Istennek a munkátokat , amelyhez az energiát a hitetek adja . Hálát adunk Istennek szolgálatotokért , amelyre az isteni szeretet indít benneteket . Hálát adunk , hogy kitartóan reménykedtek Urunkban , Jézus Krisztusban .
Jól tudjuk , testvéreim , hogy Isten szeret és kiválasztott benneteket .
Hiszen amikor az örömhírt elvittük hozzátok , az nem csak üres beszéd volt . Bizony , az örömhír nagy erővel és a Szent Szellem által érkezett meg hozzátok , és annak a teljes bizonyosságával , hogy ez az igazság ! Emlékeztek rá , hogyan éltünk közöttetek , és hogy mindent értetek tettünk .
Ti pedig követtétek a példánkat és az Úr példáját . Nagy örömmel befogadtátok a tanításunkat , pedig sok szenvedést kellett elviselnetek . Azt az örömet pedig a Szent Szellem keltette bennetek .
Így azután egész Macedóniában és Akhájában ti lettetek a példaképei mindazoknak , akik később hívők lettek .
Igen , az Úr üzenete , az örömhír valóban tőletek kiindulva terjedt el . De nem csak Macedóniában és Akhájában , hanem még azon túl is . Mindenfelé híre ment , hogy ti Istenben hisztek . Ezért nekünk erről nem is kell beszélnünk ,
mert az emberek maguk újságolják nekünk , hogyan történt mindez . Hogyan fogadtatok minket , hogyan fordultatok el a bálványoktól az élő és igazi Istenhez , hogy ezután őt szolgáljátok ,
és hogyan várjátok vissza Fiát , Jézust . Igen , a Mennyből várjátok vissza Jézust , akit az Atya feltámasztott a halottak közül , és aki megment bennünket Isten közelgő haragjától .
Testvéreim , magatok is jól tudjátok , hogy amikor nálatok jártunk , az nem volt eredménytelen .
Mielőtt hozzátok érkeztünk volna , Filippiben megvertek és bántalmaztak bennünket — amint tudjátok . Isten azonban mégis felbátorított bennünket , hogy városotokban is mindenkinek hirdessük az Istentől származó örömhírt . Valóban el is mondtuk , pedig Thesszalonikában is sokan ellenünk voltak .
A mi üzenetünk és tanításunk igaz , a szándékaink tiszták , viselkedésünk teljesen egyenes és őszinte .
Bennünket maga Isten tett próbára , és talált alkalmasnak arra , hogy ránk bízza az örömhírt . Ezért azt nem úgy hirdetjük , hogy azzal az emberek tetszését nyerjük meg , hanem Istenét , mert ő vizsgálja meg szívünket és szándékainkat .
Jól tudjátok , hogy soha nem hízelegtünk nektek . Nem próbáltuk senkitől kicsalni a pénzét . Isten tudja , hogy ez igaz .
Nem igyekeztünk az emberek elismerését megszerezni , sem a tiéteket , sem másokét .
Pedig Krisztus apostolai vagyunk , és használhattuk volna ezt a tekintélyünket . Mi azonban olyan gyengéden bántunk veletek , ahogyan egy édesanya dajkálja gyermekét .
Annyira megszerettünk titeket , hogy nemcsak az örömhírt adtuk át nektek , hanem még saját lelkünket is odaadtuk volna értetek . Bizony , valóban nagyon kedvesek vagytok nekünk !
Emlékezzetek csak vissza , testvéreim , milyen keményen dolgoztunk , amikor nálatok voltunk ! Éjjel-nappal saját kezünkkel dolgoztunk , hogy ne legyünk terhetekre , és ne nektek kelljen gondoskodnotok rólunk . Így adtuk át nektek az Istentől származó örömhírt .
Ti vagytok a tanúink , és Isten is , hogy milyen becsületesen , igazságosan és ártatlanul éltünk közöttetek , hívők között .
Úgy bántunk veletek , mint édesapa a gyermekeivel :
vigasztaltunk és bátorítottunk benneteket . Kértük , hogy Isten tetszésére éljetek , hiszen ő királyi uralmába és dicsőségébe hív benneteket .
Azért is mindig hálát adunk Istennek , hogy befogadtátok üzenetét , amelyet átadtunk nektek . De nem úgy fogadtátok , mintha csak emberek beszéde lenne , hanem úgy , mint Isten szavát — mint ahogy valóban az is . Isten beszéde pedig hatékonyan működik bennetek , akik hisztek benne .
Testvéreim , ti is hasonlóvá lettetek Istennek azokhoz a helyi gyülekezeteihez , amelyek a Jézus Krisztusba vetett hit által élnek Júdea tartományában . Hiszen ti is ugyanúgy szenvedtetek a saját országotok hitetlen népétől , ahogyan ők szenvedtek a júdeai hitetlenektől .
Ezek a hitetlen júdeaiak ölték meg az Úr Jézust és a prófétákat , és ők kényszerítettek minket , hogy Júdeát sietve elhagyjuk . Ezek nem tetszenek Istennek , és minden ember ellenségei .
Hiszen próbálnak megakadályozni minket abban , hogy a nem zsidóknak is elmondjuk az örömhírt . Pedig szükséges , hogy a nem zsidó népek is hallják az örömhírt , hogy ők is megmenekülhessenek . Ezek a hitetlen júdeaiak mindig csak újabb és újabb bűnökkel gyarapítják vétkeiket , amíg végleg betelik a pohár . És valóban : Isten haragja utolérte őket .
Testvéreim , egy kis ideig el kellett válnunk tőletek , bár gondolatban mindig is veletek maradtunk . Az utóbbi időben azonban már nagyon-nagyon szerettünk volna látni benneteket .
Ezért minden erőnkkel igyekeztünk eljutni hozzátok . Különösen én , Pál , aki többször is megpróbáltam hozzátok utazni , a Sátán azonban mindeddig megakadályozott ebben .
Ugyan ki más lehetne a mi reménységünk , örömünk és győzelmi koronánk , ha majd megállunk Urunk , Jézus előtt , amikor visszajön ? !
Bizony , ti vagytok a mi dicsőségünk és örömünk !
Mi magunk nem tudtunk hozzátok menni , de várni sem tudtunk tovább . Ezért elhatároztuk , hogy inkább egyedül maradunk Athénben , de
elküldjük hozzátok Timóteust , aki testvérünk és társunk Isten munkájában , és a Krisztusról szóló örömhír terjesztésében . Azért küldtük hozzátok , hogy megerősítse hiteteket , bátorítson benneteket ,
és hogy senkit se tudjanak megfélemlíteni azok a bajok és nehézségek , amik most körülvesznek benneteket . Hiszen jól tudjátok , hogy ezeket nem kerülhetjük el !
Emlékezzetek rá , hogy amikor nálatok jártunk , már akkor figyelmeztettünk titeket , hogy számíthattok ilyen bajokra és nehézségekre ! Látjátok , pontosan így is történt !
Így hát elküldtem hozzátok Timóteust , mert nem tudtam tovább várni . Tudni akartam , erős-e a hitetek . Aggódtam miattatok , vajon nem győzött-e le benneteket a Kísértő , vagyis a Sátán valamilyen túl erős kísértéssel . Vajon nem veszett-e kárba a közöttetek végzett munkánk ?
Timóteus éppen most érkezett vissza tőletek . Örömmel számolt be arról , hogy hitben és szeretetben éltek , jó szívvel emlékeztek ránk , és nagyon szeretnétek már találkozni velünk , mint ahogy mi is veletek .
Ezzel nagyon megörvendeztetett , és felbátorított bennünket , mert láttuk , hogy erős a hitetek . Sok baj és nehézség közepette is megvigasztalódtunk .
Szinte újjáéledünk , amikor halljuk , hogy milyen szilárdan megmaradtok az Úrban .
Hogyan is tudnánk Istennek illendően megköszönni , hogy ennyi örömöt szereztetek nekünk ? Mennyire hálásak vagyunk értetek ! Isten előtt éjjel-nappal örömmel
és teljes szívvel-lélekkel imádkozunk értetek , hogy végre szemtől-szembe láthassunk benneteket , és kipótolhassuk hitetek hiányosságait .
Azért imádkozunk , hogy Istenünk , Mennyei Édesapánk , és Urunk , Jézus segítsen meg minket , és végre valóban eljussunk hozzátok !
Azért imádkozunk , hogy isteni szeretettel szeressétek egymást , és ez a szeretet egyre erősebben működjön bennetek . De ne csak egymást szeressétek , hanem mindenki mást is — ugyanúgy , ahogy mi szeretünk benneteket .
Azért imádkozunk , hogy az Úr erősítse meg a szíveteket ; és azért is , hogy amikor Urunk , Jézus összes szentjeivel együtt visszajön a Földre , addigra Istenünk , Édesapánk tegyen benneteket tökéletesen tisztává és szentté .
Testvéreim , most szeretnék valami másról írni . Tanítottunk titeket arra , hogyan éljetek Istennek tetsző módon , és valóban úgy is éltek . Ezért most kérünk és biztatunk benneteket az Úr Jézus nevében , hogy ebben jussatok még előbbre !
Hiszen jól tudjátok , mit parancsoltunk nektek Jézus Krisztus nevében .
Isten azt akarja , hogy váljatok szentekké , és távolodjatok el minden szexuális bűntől .
Azt akarja , hogy mindegyikőtök tanulja meg , hogyan kell a saját teste fölött uralkodnia . Olyan tisztességes módon bánjatok a testetekkel , hogy az valóban csak Istennek szolgáljon .
Ne adjátok át testeteket a szenvedélyes kívánságoknak , vagy szexuális bűnöknek , mint a hitetlenek , akik nem ismerik Istent .
A testvéreiteknek ne okozzatok kárt , és ne csapjátok be egymást , mert ezt megbünteti az Úr ! Erre már régebben figyelmeztettünk benneteket .
Az Úr szent életre hívott el bennünket , és nem arra , hogy bűnben éljünk !
Ezért , aki nem akar engedelmeskedni ennek a tanításnak , az nem emberek tanácsát utasítja el , hanem Istennel szemben engedetlen . Pedig Isten a saját Szellemét adta nekünk !
A testvéri szeretetről nem is kell nektek írnom , hiszen titeket már maga Isten megtanított arra , hogyan szeressétek egymást .
Ti valóban szeretitek minden testvéreteket egész Macedóniában ! Csak arra biztatlak , hogy ezt folytassátok !
Tartsátok becsületbeli dolognak , hogy csendesen és békésen éljetek ! Mindenki gondosan végezze a maga dolgát , és saját kezével keresse meg a kenyerét ! Ezt már korábban is parancsoltuk nektek .
Ha ezt megfogadjátok , még a hitetlenek is tisztelni fognak , és nem szorultok mások segítségére .
Tudjátok , hogy a hitetlenek , akiknek nincs miben reménykedniük , gyászolnak és szomorkodnak azok miatt , akik már meghaltak . Azt akarjuk , hogy ti ne bánkódjatok , hanem tudjátok , hogy mi lesz a sorsa azoknak a testvéreinknek , akik már meghaltak .
Mert ha hisszük , hogy Jézus meghalt , azután pedig feltámadt a halálból , akkor azt is hisszük , hogy Isten visszahozza azokat a testvéreinket is Jézussal együtt , akik benne bízva haltak meg .
Ezt pedig úgy mondjuk nektek , mintha maga az Úr mondaná : mi , akik még akkor is élni fogunk , amikor az Úr visszajön , nem fogjuk megelőzni azokat a testvéreinket , akik már korábban meghaltak .
Akkor maga az Úr fog leszállni a Mennyből ! Felhangzik egy hangos parancsszó , az angyalok fejedelmének hangja , és Isten trombitajele . Erre azok fognak feltámadni , akik úgy haltak meg , hogy hittek Krisztusban . Ők lesznek az elsők .
Ezután mi következünk , akik akkor életben leszünk . Feltámadott testvéreinkkel együtt az Úr fölemel magához bennünket a felhőkön a magasba . Együtt fogunk mindannyian szemtől-szembe találkozni az Úrral fönt , a levegőben . Ettől a pillanattól fogva pedig mindörökké együtt fogunk lakni Urunkkal !
Ezzel vigasztaljátok és bátorítsátok egymást !
Úgy gondolom , a kijelölt időszakokról és időpontokról nem kell külön írnom nektek , testvéreim .
Hiszen jól tudjátok , hogy az Úr Napja olyan váratlanul fog megérkezni , mint az éjjeli tolvaj .
Amikor majd mindenki azt mondja : „ Most teljes béke és biztonság uralkodik ! ” , hirtelen rájuk tör a pusztulás . Olyan váratlanul fog ez bekövetkezni , ahogy a szülési fájdalmak rátörnek a terhes asszonyra . Ezek elől semmiképpen nem tudnak elmenekülni !
Ti azonban , testvéreim , nem a sötétségben éltek . Ezért számotokra az Úr Napja nem váratlanul fog megérkezni , mint a tolvaj .
Hiszen ti mindannyian a világosságban éltek , és a nappalhoz tartoztok . Nincs semmi közünk az éjszakához és a sötétséghez .
Ne legyünk hát olyanok , mint a hitetlen emberek ! Ne aludjunk , hanem éberen őrködjünk , és legyünk elővigyázatosak !
Mert aki aludni akar , éjszaka alszik , és a részegesek is éjszaka részegednek le .
Mi azonban , akik a nappalhoz tartozunk , legyünk józanok és elővigyázatosak ! Vegyük fel magunkra a hit és az isteni szeretet páncélját , amely a mellünket védi ! Fejünkre vegyük fel a „ sisakot ” : vagyis bizakodva várjuk teljes megszabadulásunkat !
Istennek nem az a terve velünk , hogy haragja elpusztítson , hanem hogy elérjük a teljes megszabadulást Urunk , Jézus Krisztus által !
Hiszen Jézus azért halt meg értünk , hogy mi vele élhessünk ! Nem számít , hogy életben leszünk még , amikor visszajön , vagy addigra már meghalunk , mindenképpen vele együtt fogunk élni !
Ezzel bátorítsátok és erősítsétek egymást , ahogy azt teszitek is !
Arra kérünk titeket , testvéreim , hogy becsüljétek meg és tiszteljétek azokat , akik az Úrban a vezetőitek ! Ők sokat dolgoznak értetek , tanítanak és tanácsolnak benneteket !
Kérlek , hogy ezért a munkájukért becsüljétek meg , és nagyon szeressétek őket ! Egymással békességben éljetek !
Nagyon kérünk benneteket , testvéreim , hogy figyelmeztessétek azokat , akik nem akarnak dolgozni és rendesen élni ! Viszont biztassátok azokat , akik bátortalanok és segítsétek a gyengéket ! Mindenkivel szemben legyetek türelmesek !
Senki a gonosz dolgokat ne viszonozza gonoszsággal , hanem mindig a jóra törekedjetek ! De ne csak egymás között , hanem mindenkivel szemben így viselkedjetek !
Mindig örüljetek !
Szüntelen imádkozzatok !
Minden helyzetben adjatok hálát Istennek — mert ez az Isten akarata a Krisztus Jézusban !
A Szent Szellemet ne akadályozzátok abban , hogy a munkáját végezze !
A prófétai ajándékot és üzeneteket ne becsüljétek le !
Viszont mindent gondosan vizsgáljatok meg , hogy valóban Istentől származik-e ! Ha igen , akkor ahhoz ragaszkodjatok ,
de maradjatok távol mindentől , ami gonosznak látszik !
Azért imádkozunk , hogy Istenünk , a Békesség Istene , tegyen benneteket tisztává , hogy csak hozzá tartozzatok . Azért imádkozunk , hogy Isten mindenestől őrizzen meg benneteket : szellemeteket , lelketeket és testeteket egyaránt , amíg Urunk , Jézus Krisztus vissza nem jön !
Isten , aki hív benneteket , hűséges és megbízható , ezért mindezt meg is fogja tenni .
Testvéreim , imádkozzatok értünk is !
Szent csókkal köszöntsetek minden testvért !
Meg kell ígérnetek , hogy ezt a levelet az összes testvér előtt felolvassátok !
Urunk , Jézus Krisztus kegyelme legyen veletek !
Üdvözlet Páltól , Szilvánusztól és Timóteustól , a thesszalonikai gyülekezetnek , amely az Atya-Istené és Urunké , Jézus Krisztusé .
Isten , a mi Édesapánk és Urunk , Jézus Krisztus adjon nektek kegyelmet és békességet !
Testvéreim , értetek mindig hálát kell adnunk Istennek ! Igen , erre minden okunk megvan , mert a hitetek olyan csodálatosan erősödik , és az egymás iránti isteni szeretet folyton növekszik bennetek .
Ezért dicsekszünk is veletek az Isten gyülekezeteiben . Elmondjuk , hogy ti milyen türelmes kitartással és hittel viselitek el az üldözést , a sokféle bajt és nehézséget , amely körülvesz benneteket .
Ez is azt bizonyítja , hogy Isten igazságos , és ítéletei helyesek . Hiszen azt akarja , hogy bemehessetek Királyságába , ezért kell most elviselnetek ezeket a szenvedéseket .
Isten igazságossága viszont megköveteli , hogy szenvedéssel fizessen majd azoknak , akik nektek most szenvedést okoznak .
Nektek pedig , akik most szenvedtek , velünk együtt megpihenést és nyugalmat fog adni . Mikor ? Amikor az Úr Jézus tüzes lángok között megjelenik a Mennyből , hatalmas angyalaival együtt .
Akkor fogja megbünteti azokat , akik nem ismerik Istent , és nem akarnak engedelmeskedni az örömhírnek , amely Urunkról , Jézus Krisztusról szól .
Ezeknek az engedetleneknek örökké tartó pusztulás lesz a büntetésük . Örökre távol maradnak az Úrtól és dicsőséges hatalmától .
Mindez akkor történik meg , amikor az Úr eljön . Akkor mindenki dicsőíteni fogja őt , mert meg fogják látni dicsőségét azokban , akik teljesen az övéi . Igen , mindenki csodálni fogja őt azok miatt , akik benne hisznek . Ezek közé tartoztok ti is , hiszen hittel elfogadtátok , amit Jézusról mondtunk .
Ez az , amiért szüntelenül imádkozom értetek . Azt kérem Istentől , hogy tegyen titeket méltóvá arra , hogy ezt el is érjétek , hiszen erre hívott el benneteket . Azt kérem , hogy Isten hatalma által teljesen véghez tudjátok vinni mindazt , amit jósága meg akar tenni rajtatok keresztül , mindazt , amire a hitetek indít benneteket .
Azért imádkozom , hogy Urunk , Jézus legyen még dicsőségesebb bennetek és általatok . Ti pedig szintén dicsőséget kapjatok Jézusban és általa . Mindez pedig Istenünk és Urunk , Jézus Krisztus kegyelme által valósul meg .
Most pedig , testvéreim , Urunk , Jézus Krisztus visszajöveteléről szeretnék írni nektek , és arról , hogyan fog bennünket összegyűjteni , és hogyan találkozunk vele .
Kérünk , hogy ne féljetek , se ne zavarodjatok össze , ha azt mondja valaki , hogy az Úr Napja már itt is van ! Mert vannak , akik ezt állítják , és bizonyos szellemek üzenetére , vagy tanításokra hivatkoznak . Még az is lehet , hogy olyan hamis levelet mutatnak nektek , amelyről azt állítják , hogy mi írtuk .
Semmiképpen ne engedjétek , hogy valaki becsapjon benneteket ! Mert mielőtt az Úr Napja eljönne , még más dolgoknak is meg kell történniük . Előbb az Istentől való elfordulás ideje következik , és megjelenik a Bűn Embere , aki pusztulásra van ítélve .
Ő az , aki szembeszáll majd mindennel , és mindenkivel amit , vagy akit „ Isten ” -nek neveznek , és imádnak az emberek . Saját magát mindezek fölé akarja emelni , egészen addig , hogy a trónját Isten templomába helyezi , és azt mondja magáról , hogy ő az Isten .
Emlékeztek rá , hogy beszéltem már erről , amikor nálatok voltam ?
Azt is tudjátok , mi tartja vissza most még a Bűn Emberét , hogy csak akkor fog megjelenni , amikor annak eljön az ideje .
Igaz ugyan , hogy a törvénytelenség ereje titokban már működik , de valaki most még féken tartja . Amikor majd ezt a valakit félreteszik az útból ,
akkor fog megjelenni a Bűn Embere . Őt azonban az Úr Jézus meg fogja ölni a leheletével , és teljesen el fogja pusztítani megjelenésének ragyogó dicsőségével .
A Bűn Emberének megjelenése a Sátán munkájának eredménye lesz . Ennek a személynek a működését nagy erők , hamis jelek és csodák fogják kísérni .
Mindenféle gonosz trükkel igyekszik becsapni azokat , akik a pusztulás felé haladnak , mert visszautasították az igazságot . Pedig , ha szerették volna , megmenekülhettek volna .
Mivel azonban nem az igazságot szerették , Isten megengedte , hogy a megtévesztés és hazugság ereje uralkodjon rajtuk , és hogy elhiggyék a hazugságot .
Mindez pedig azért történik , hogy akik nem hittek az igazságban , hanem a gonoszságban lelték örömüket , ítélet alá kerüljenek .
Értetek azonban , testvéreim , mindig hálát adunk Istennek , mert titeket szeret az Úr . Hálát adunk , mert benneteket Isten már kezdettől fogva arra választott ki , hogy megmeneküljetek . Igen , ezt az igazságban való hit által és a Szent Szellem által éritek el , aki szentté tesz benneteket .
Mert Isten erre hívott el titeket az örömhír által , amit tőlünk hallottatok . Arra hívott , hogy ti is részesüljetek Urunk , Jézus Krisztus dicsőségében .
S mivel ez így van , kérlek , hogy minden tekintetben álljátok meg a helyeteket ! Kitartóan ragaszkodjatok a tanításhoz , amit tőlünk élőszóban , vagy levélben kaptatok !
Végül pedig arra kérünk , testvérek , hogy imádkozzatok értünk ! Imádkozzatok azért , hogy az Úr üzenete mindenhol gyorsan és akadálytalanul terjedjen és győzzön , ahogy nálatok is történt !
Imádkozzatok , hogy Isten szabadítson és védjen meg bennünket minden rossz és gonosz embertől ! Mert sajnos , nem mindenki hisz Jézusban .
Az Úr azonban hűséges , megerősít és megvéd titeket a gonosztól !
Az Úrra való tekintettel bízunk bennetek , hogy megtartjátok mindazt , amit tanácsoltunk és parancsoltunk nektek , de nemcsak most , hanem a jövőben is .
Az Úr irányítsa szíveteket Isten szeretetére és Krisztus mellett való állhatatos kitartásra !
Most pedig az Úr Jézus Krisztus nevében parancsoljuk nektek , testvérek , hogy vonuljatok vissza , és maradjatok távol minden olyan hívő embertől , aki rendetlenül él , és nem akar dolgozni ! Mert az ilyen ember nem a szerint a tanítás szerint él , amit tőlünk kaptatok !
Hiszen jól tudjátok , milyen példát mutattunk nektek . Amikor köztetek éltünk , soha nem lustálkodtunk .
Nem ettük ingyen senkinek a kenyerét , hanem mindig fizettünk érte . Éjjel-nappal keményen dolgoztunk , hogy ne nektek kelljen gondoskodnotok rólunk .
Pedig jogunk lett volna rá , de mi nem éltünk ezzel a jogunkkal , hanem saját munkánkkal tartottuk el magunkat . Ezzel akartunk példát mutatni nektek , hogy kövessetek bennünket .
Ezért is parancsoltuk nektek , amikor nálatok voltunk : „ Aki nem akar dolgozni , ne is egyen ! ”
Mindezt azért mondjuk , mert hallottuk , hogy vannak közöttetek , akik rendetlenül élnek , és nem akarnak dolgozni . Sőt , ahelyett , hogy a saját dolgukat végeznék , beleavatkoznak mások dolgába .
Az ilyeneknek megparancsoljuk , és sürgetjük őket az Úr Jézus Krisztus nevében , hogy ne másokkal foglalkozzanak , hanem maradjanak nyugton , dolgozzanak , és a maguk keresetéből éljenek !
Ti azonban , testvérek , ne fáradjatok bele , hogy tisztességesen dolgozzatok !
Ha valaki közületek nem akar engedelmeskedni annak , amit ebben a levélben írtunk , jegyezzétek meg azt az embert , és ne tartsatok vele kapcsolatot , hogy szégyellje el magát !
De azért ne tekintsétek ellenségnek , csak figyelmeztessétek , ahogyan testvéreinket szoktuk !
Maga a Békesség Ura adjon nektek mindig és minden körülmények között békességet ! Az Úr legyen veletek !
Ezt a köszöntést én , Pál , írtam a saját kezemmel . Minden levelemet így szoktam befejezni , s ebből tudhatjátok , hogy valóban én küldöm . Így írok .
A mi Urunk , Jézus Krisztus kegyelme legyen veletek !
Pál , Jézus Krisztus apostola üdvözletét küldi . Én , Pál , azért lettem apostol , mert megmentő Istenünk és Krisztus Jézus , a reménységünk , így parancsolta .
A levél Timóteusnak szól , aki az én igazi fiam a hit által . Az Atya-Isten és Urunk , Krisztus Jézus adjon neked kegyelmet , könyörületet és békességet !
Amikor Macedóniába utaztam , kértelek , hogy maradj Efezusban . Most is erre kérlek , mert vannak ott bizonyos emberek , akik téves dolgokat tanítanak . Parancsold meg nekik , hogy ezt hagyják abba ,
ne foglalkozzanak kitalált történetekkel és a családjuk bizonytalan eredetével ! Ezek a dolgok csak arra jók , hogy vitatkozzanak rajtuk , és nem Isten munkáját viszik előre . Isten tervei ugyanis hit által valósulnak meg .
Azért parancsolom ezt , hogy a hívőkben felébredjen Isten szeretete , amelyhez tiszta szív , jó lelkiismeret és őszinte hit szükséges .
Néhányan azonban letértek erről az útról , és haszontalan dolgokról beszélnek .
Ezek másokat akarnak a Törvényre tanítani , de valójában maguk sem értik , amiről beszélnek . Sőt , még azt sem , amiről állítják , hogy abban egészen biztosak .
Tudjuk , hogy a Törvény jó , ha megfelelő módon élnek vele .
Azt is tudjuk , hogy a Törvény nem azok ellen készült , akik jót tesznek . Olyanok miatt adták , akik a Törvényt semmibe veszik , lázadók , Istent nem tisztelik , bűnösök , istentelenek , hitetlenek , apa-gyilkosok , anya-gyilkosok , gyilkosok ,
paráznák , homoszexuálisok , rabszolga-kereskedők , hazugok , hamisan tanúskodók . Szóval , olyan emberek miatt , akik ellenkeznek az egészséges tanítással .
Ez a tanítás pedig része annak a dicsőséges örömüzenetnek , amely áldott Istenünktől származik , s amelynek hirdetésével engem megbízott .
Hálát adok Urunknak , Krisztus Jézusnak , aki engem megerősített , hogy megbízhatónak tartott , és rám bízta ezt a szolgálatot .
Igen , megbízott bennem , annak ellenére , hogy régebben gonosz dolgokat mondtam Jézusról , üldöztem a tanítványait , és erőszakos voltam . Isten mégis könyörült rajtam , mert nem tudtam , hogy amit teszek , az rossz . Ugyanis , akkor még nem ismertem Jézust .
Urunk bőségesen árasztotta rám kegyelmét , és megajándékozott azzal a hittel és szeretettel , amely Krisztus Jézusban található .
Amit most mondok , az igaz . Bárcsak mindenki felismerné és elfogadná : Krisztus Jézus azért jött a világra , hogy a bűnösöket megmentse ! Ezek közül pedig én vagyok a legbűnösebb .
De Krisztus Jézus éppen azért könyörült meg rajtam , a legnagyobb bűnösön , hogy így mutassa meg mindenkinek , milyen határtalan nagy a türelme . Azt akarta , hogy példa legyek azok számára , akik majd utánam fognak Jézusban hinni , és így eljutnak az örök életre .
Minden tisztelet és dicsőség az örökkévaló , halhatatlan és láthatatlan Királyé , az egyetlen Istené örökké . Ámen !
Timóteus fiam , kérlek , hogy azok szerint járj el , amiket neked parancsolok . Ez megegyezik azokkal a próféciákkal , amelyeket még régen kaptál . Használd azokat a próféciákat , mint a fegyvereket , és harcold végig ezt a küzdelmet .
Közben pedig folyamatosan tartsd meg a hitet , és mindig azt tedd , amit helyesnek tartasz . Vannak , akik nem őrizték meg tisztán a lelkiismeretüket , ezért a hitük hajótörést szenvedett .
Ezek közül való Hümenaiosz és Alexandrosz is , akiket átadtam a Sátánnak , hogy tanulják meg : ne mondjanak gonosz dolgokat Isten ellen .
Mindenekelőtt arra kérlek benneteket , imádkozzatok minden emberért ! Könyörögjetek Istenhez , kérjétek , hogy adja meg , amire szükségük van , és adjatok hálát érte , amikor megadja !
Imádkozzatok a királyokért és mindazokért , akik hatalmat kaptak , hogy nyugodt és békés életet élhessünk , teljes istenfélelemmel és tisztességgel .
Ez jó dolog , és tetszik Istennek , Megmentőnknek .
Ő ugyanis azt akarja , hogy mindenki megmeneküljön , és megismerje az igazságot .
Csak egyetlen Isten van , és egyetlen híd Isten és az emberek között : az emberré lett Krisztus Jézus .
Igen , Jézus odaadta magát , hogy kifizesse a váltságdíjat minden emberért . A legalkalmasabb időben jött , és bebizonyította mindenkinek , hogy Isten valóban azt akarja , hogy minden ember megmeneküljön .
Ugyanebből a célból küldött engem is Isten , hogy ezt az örömhírt hirdessem . Ezért választott ki , hogy apostola legyek , hogy tanítsam a nem zsidó népeket a hitre és az igazságra . Ez a színtiszta igazság , nem hazudok !
Tehát azt akarom , hogy imádkozzanak a férfiak mindenhol ! De amikor imádkoznak , és felemelik a kezüket , szentek legyenek , ne legyen a szívükben harag , vagy kételkedés .
Az asszonyok és leányok pedig ne feltűnő módon , hanem szerényen öltözködjenek , tisztességes ruhákat viseljenek . Ne hordjanak különleges frizurát , aranyat , gyöngyöket , vagy drága ruhákat .
Inkább azzal díszítsék magukat , hogy Istennek tetsző dolgokat tesznek , mert ez illik azokhoz , akik azt mondják , hogy Istent imádják .
Viselkedjenek csendesen , de tanuljanak , meghallgatva a tanítást , és készségesen engedelmeskedjenek .
Azt viszont nem engedem , hogy a tanítás szolgálatát nők végezzék , vagy uralkodjanak a férfiakon , inkább viselkedjenek csendesen .
Miért mondom ezt ? Mert Isten Ádámot teremtette először , és csak azután Évát .
Nem Ádámot csapta be a Kísértő , hanem az asszonyt , aki emiatt vétkezett .
Mégis megmenekülnek az asszonyok is a gyermekek felnevelése közben . Igen , meg fognak menekülni , ha józanul kitartanak a hitben , a szeretetben , és az Istennek odaszánt életben .
Igaz ez a mondás : „ Ha valaki gyülekezeti vezető szeretne lenni , jó dolgot kíván . ”
Ezeknek a vezetőknek azonban úgy kell élniük , hogy senki ne kritizálhassa őket jogosan ! Az ilyen férfi legyen hűséges a feleségéhez . Bölcs , fegyelmezett , tiszteletreméltó , vendégszerető és jó tanító legyen .
Nem részeges , kötekedő , verekedő , vagy aki a pénzt szereti , hanem legyen szelíd és békés természetű !
Legyen igazi családfő : nevelje a gyermekeit engedelmességre , és szüleik iránti tiszteletre !
Hiszen ha valaki a saját családját sem tudja kormányozni , hogyan lenne képes akkor gondot viselni a helyi gyülekezetre , amely Istené ? !
Ne legyen gyülekezeti vezető olyan , aki még csak nem régen kezdte el Jézust követni ! Az ilyen ugyanis könnyen beképzelt és büszke lesz , és ugyanolyan ítélet alá kerül , mint a Sátán .
Fontos , hogy a gyülekezeti vezetőnek a gyülekezeten kívüliek között is jó híre legyen ! Ha megfelel ezeknek a követelményeknek , akkor nem fogják kritizálni , és nem esik a Sátán csapdájába .
Hasonlóképpen a diakónusok olyan férfiak legyenek , akiknek tekintélyük van mások előtt . Ne legyenek kétszínűek , részegesek , ne akarjanak csalással meggazdagodni .
Kövessék a hitet , amit Isten megismertetett velünk , és mindig azt tegyék , amiről meg vannak győződve , hogy helyes .
Előbb ki kell próbálni őket , és csak akkor végezzék ezt a szolgálatot , ha megbízhatónak bizonyultak .
Hasonlóképpen , a nők esetében is követelmény , hogy mások szemében tiszteletreméltóak legyenek , ne pletykáljanak , legyenek józan gondolkodásúak , és minden tekintetben megbízhatóak .
A diakónusok is legyenek hűségesek a feleségükhöz , gyermekeiket és családjukat jól irányítsák .
Akik folyamatosan jól végzik diakónusi szolgálatukat , megbecsülést szereznek maguknak , és Krisztus Jézusban való hitük megerősödik .
Mindezeket abban a reményben írom neked , Timóteus , hogy hamarosan eljutok hozzád .
Ha mégis késnék , ebből a levelemből megértheted , hogyan kell élni és viselkedni Isten családjában . Ez a család pedig az Élő Isten eklézsiája , amely támasza és szilárd alapja az igazságnak .
Kétségtelenül nagy a titka az istenfélő életnek , amelyet Isten kijelentett nekünk : Jézus Krisztus emberi formában megjelent közöttünk , a Szent Szellem bizonyította , hogy igazságos volt , és látták őt az angyalok . Hirdették a népeknek , szerte a világon hittek benne , és felment dicsőségben a Mennybe .
A Szent Szellem világosan mondja , hogy az utolsó időkben lesznek , akik letérnek a hit útjáról , megtévesztő gonosz szellemeket és azok tanításait követik .
Ezeket a hamis tanításokat olyanok terjesztik , akik képmutatók és hazugok , becsapják a többieket , érzéketlenek az igazság iránt , és nem tudnak különbséget tenni a jó és rossz között . Olyanok , mintha az értelmüket már tönkretették volna .
Ezek arra tanítják az embereket , hogy ne házasodjanak meg , és bizonyos ételeket ne egyenek . Pedig mindezt Isten teremtette . Ezért a hívők , akik megismerték az igazságot , hálaadással és nyugodtan megehetik ezeket .
Hiszen minden jó , amit Isten teremtett ! Amit ő teremtett , azt nem kell visszautasítani , ha hálaadással esszük meg .
Minden , amit Isten teremtett , szentté válik Isten beszéde és a hívő ember imádsága által .
Ezekre tanítsd a testvéreket ! Így leszel Krisztus Jézus jó szolgája , akin látszik , hogy a hit igazságain és a helyes tanításon nőtt fel . Te hűségesen követted ezt a jó tanítást .
Az emberek — főleg az öregasszonyok — mindenféle ostoba és közönséges történeteket mesélnek , amelyek nem egyeznek Isten igazságaival . Ezeket kerüld el és utasítsd el ! Viszont azon igyekezz , hogy az istenfélelemben és Isten helyes módon való szolgálatában gyakorold magad !
Igaz , a testünk edzésének is van valami haszna , de sokkal hasznosabb az istenfélelem és az Isten helyes szolgálatának gyakorlása , mert ez mind a jelenlegi , mind a jövendő örök életben áldásokat eredményez .
Ez így igaz , fogadd el , amit mondok !
Hiszen azért dolgozunk és küzdünk teljes erőnkkel , mert az Élő Istenben reménykedünk és bízunk , aki minden embernek Megmentője . De különösképpen Megmentője azoknak , akik benne hisznek !
Parancsold meg , és tanítsd ezeket a dolgokat !
Igaz , hogy még fiatal vagy , de emiatt senki se becsüljön le téged ! Éppen ellenkezőleg , te legyél a példa a testvéreknek ! Mutasd meg nekik , hogyan éljenek . Légy példa a számukra abban , amit mondasz , ahogyan élsz , a benned élő isteni szeretettel , hiteddel , és életed tisztaságával !
Addig is , míg megérkezem hozzád , olvass fel a többieknek az Írásokból , bátorítsd , biztasd és tanítsd őket !
Ne hanyagold el a benned levő szellemi ajándékot , hanem használd ! Ezt az ajándékot prófétai üzenet által kaptad , amikor a gyülekezet vezetői rád tették a kezüket .
Ezekkel a dolgokkal foglalkozz minden erőddel ! Ezekben élj teljes odaszánással , akkor majd mindenki látni fogja , hogyan fejlődsz ezekben .
Viselj gondot magadra , és figyelj arra , amit tanítasz ! Légy kitartó ezekben ! Ezzel magadat is megmented , és azokat is , akik hallgatnak rád .
Idősebb férfival soha se bánj , vagy beszélj gorombán ! Még ha helyre kell igazítanod , akkor is úgy kérleld , mintha édesapád lenne ! A fiatalabb férfiakkal úgy bánj , mintha öcséddel vagy bátyáddal beszélnél !
Idősebb asszonnyal úgy bánj , mint édesanyáddal , a fiatalabbakkal , mint húgoddal vagy nővéreddel ! De mindig tiszta szándék legyen benned !
Gondoskodj azokról az özvegyasszonyokról , akik teljesen egyedül élnek !
De ha egy özvegyasszonynak vannak gyermekei , vagy unokái , akkor elsősorban azoknak kell megtanulniuk , hogy gondoskodjanak a saját családtagjaikról . Így viszonozzák szüleiknek vagy nagyszüleiknek a gondoskodást !
Az az özvegyasszony , aki teljesen egyedül él , Istenben bízik , hogy gondot visel róla . Az ilyen özvegy éjjel-nappal kitartóan imádkozik , és könyörög Istenhez .
Az olyan özvegyasszony azonban , aki csak az élvezeteket hajszolja , már életében halottnak számít .
Parancsold meg a hívőknek , hogy ezek szerint éljenek , és viseljenek gondot a saját családjukra ! Ne adjanak alkalmat senkinek , hogy vádolhassa őket !
Ha egy hívő mégsem gondoskodik a rokonairól , különösen pedig a saját családjáról , akkor valójában megtagadta a hitet , és rosszabb még a hitetlennél is .
Csak olyan özvegyasszonyt lehet felírni az özvegyek listájára , aki legalább hatvan éves , és hűséges volt a férjéhez ,
akiről mindenki tudja , hogy mennyi jót tett : felnevelte gyermekeit , szívesen fogadta házában a vendégeket , szolgálta a testvéreket , a bajba jutott embereken segített , és mindig készen állt arra , hogy valami jót tegyen .
Hatvan évnél fiatalabb özvegyasszonyokat ne írj fel az özvegyek listájára . Mert amikor testi kívánságaik erősebbek lesznek , mint az a kívánságuk , hogy Krisztust szolgálják , újra férjhez akarnak menni .
Ezzel nem tartják meg korábbi ígéretüket , és ítélet alá kerülnek .
Ráadásul az ilyen fiatalabb özvegyasszonyok megszokják , hogy kerüljék a munkát , és házról-házra járjanak . De nemcsak munkakerülők lesznek , hanem pletykákat terjesztenek , beleavatkoznak mások ügyeibe , és olyan dolgokat mondanak , amit nem kellene .
Éppen ezért azt akarom , hogy a fiatalabb özvegyasszonyok inkább menjenek férjhez , neveljenek gyermekeket , viseljék gondját a saját családjuknak és a háztartásuknak ! Így az ellenségünknek nem fognak semmi okot adni a vádolásra .
Azért mondom ezt , mert vannak olyan fiatalabb özvegyasszonyok , akik már le is tértek a jó útról , és a Sátánt követik .
Ha egy hívő asszony rokonai között vannak özvegyasszonyok , akkor ez a hívő asszony maga tartsa el őket . Ne a helyi gyülekezetre nehezedjen ez a teher . Így csak a teljesen egyedül élő özvegyeket kell támogatnia a gyülekezetnek .
Azok a gyülekezeti vezetők , akik jól végzik a gyülekezetben munkájukat , kétszeres anyagi támogatást és megbecsülést érdemelnek . Különösen azok , akik az Isten üzenetével és a tanítással foglalkoznak .
Miért ? Mert az Írás azt mondja : „ A cséplést végző ökörnek ne kösd be a száját , és engedd , hogy egyen is , miközben tapossa a gabonát ! ” , és : „ A munkásnak add meg a maga fizetését ! ”
Ne hallgass arra , aki gyülekezeti vezetőt vádol , csak akkor , ha két vagy három másik ember is tanúsítja , hogy igazat mond !
Akik folyamatosan vétkeznek , azoknak határozottan mondd meg , hogy amit tesznek , az rossz ! De ezt az egész helyi gyülekezet előtt kell megtenned . Így a többieket is figyelmezteted , hogy ne vétkezzenek .
Megparancsolom neked , Timóteus , hogy kövesd ezeket az utasításaimat ! Úgy mondom ezt , mint aki tudom , hogy Isten , Krisztus Jézus és a kiválasztott angyalok előtt állok . Senkivel ne kivételezz !
Gondold meg jól , mielőtt kijelölsz valakit gyülekezeti vezetőnek , és ráteszed a kezed , hogy megerősítsd a kijelölését ! Ne siess ezzel ! Vigyázz , hogy téged ne terheljen a felelősség mások bűnei miatt ! Őrizd meg tisztán magadat ettől !
Timóteus , te eddig kizárólag vizet ittál . Ezentúl igyál egy kevés bort is , mert jót fog tenni a gyomrodnak , és nem fogsz olyan gyakran gyengélkedni !
Vannak , akiknek a bűnei jól láthatók . Ezek a nyilvánvaló bűnök mutatják , hogy ítélet vár rájuk . De vannak olyanok is , akiknek a bűnei csak később derülnek ki .
Hasonló a helyzet a jótettekkel is : vannak , amiket jól lehet látni . Más jótettek nincsenek szem előtt — de ezek sem maradnak örökké rejtve !
Akik rabszolgák , és keményen dolgozniuk kell , őszintén tiszteljék és becsüljék a gazdájukat , hogy Isten nevét és a tanításunkat senki ne szidalmazza !
Vannak olyan hívő rabszolgák , akiknek a gazdájuk is hívő , tehát testvérek . Ez azonban nem jelenti azt , hogy gazdájuk kevesebb tiszteletet érdemel . Éppen ellenkezőleg , még jobban kell szolgálniuk a gazdájukat , szeretett hívő testvérüket ! Timóteus , tanítsd ezeket a testvéreknek , és biztasd őket , hogy eszerint éljenek !
Azonban vannak , akik másképpen tanítanak : olyan dolgokat , amelyek nincsenek összhangban Urunk , Jézus Krisztus egészséges tanításával . Ezek a hamis tanítók nem fogadják el azt a tanítást , amelynek az igazi istenfélelem és Isten helyes szolgálata az alapja .
Ezek a hamis tanítók nagyra tartják magukat , de semmihez sem értenek igazán . Valójában az a betegségük , hogy szeretnek vitatkozni , és bizonyos szavak miatt huzakodni . Ebből azonban csak irigység , veszekedés , egymás sértegetése és gonosz gyanúsítás származik .
Állandóan viszálykodnak , megromlott a gondolkozásuk , és nem ismerik az igazságot . Úgy gondolják , Isten szolgálata arra való , hogy ezzel sok pénzt szerezzenek .
Természetesen az istenfélelem és Isten helyes szolgálata valóban nagy haszonnal jár , de csak akkor , ha igazán elégedett vagy azzal , amid van .
Gondold meg : amikor világra jöttünk , semmit sem hoztunk magunkkal . Világos , hogy el sem vihetünk semmit , amikor meghalunk .
Ha tehát van ennivalónk és ruhánk , elégedjünk meg vele !
Akik arra vágyakoznak , hogy meggazdagodjanak , csapdába kerülnek , és kísértések veszik körül őket . Ostoba vágyaikat követik , és maguknak ártanak vele . A vesztükbe rohannak , s végül elpusztulnak .
Pénzimádatukból sokféle baj és gonoszság származik . A pénz utáni sóvárgás már letérített a hit útjáról egyeseket , akik ezen felül még rengeteg szenvedést is okoztak saját maguknak .
Te azonban , Timóteus , Isten embere vagy ! Tehát menekülj el , és maradj távol ezektől a dolgoktól ! Teljes erővel azon igyekezz , hogy Isten tetszése szerint élj , és őt szolgáld ! Küzdj a hitért , az isteni szeretetért , a türelmes kitartásért , szelídségért — hogy ezek uralkodjanak benned !
Folytasd a küzdelmet a hit szép harcában ! Ragadd meg , és ne engedd ki a kezedből az örök életet — hiszen Isten erre hívott el , amikor sok ember előtt megvallottad Jézusban való hitedet .
Isten előtt , aki életet ad mindenkinek , és Krisztus Jézus előtt parancsolom neked ezeket . Krisztus Jézus az , aki ugyanerről a nagyszerű igazságról tanúskodott Poncius Pilátus előtt .
Tehát , azt parancsolom , hogy mindent annak megfelelően tegyél , ahogy mondtam neked ! Kövesd ezeket az utasításokat hiánytalanul és bűntelenül , egészen addig , amíg Urunk , Jézus Krisztus vissza nem jön !
Mert ő vissza fog jönni ! Mikor ? A legalkalmasabb időpontban , amikor áldott Istenünk elküldi őt . Igen , ő az egyetlen uralkodó , a királyok Királya és az urak Ura !
Egyedül övé a halhatatlanság , aki az emberek számára megközelíthetetlen világosságban lakik , és akit ember még nem látott , és nem is láthat . Egyedül őt illeti a tisztelet , és övé az örök hatalom örökké ! Ámen !
A gazdagoknak , akik a mostani világban sok vagyonra tettek szert , mondd meg , hogy ne legyenek gőgösek , és ne a bizonytalan gazdagságban bízzanak ! Inkább Istenben , aki bőségesen megad mindent , amire szükségünk van , és örömünket szolgálja .
Parancsold meg nekik , hogy a jó tettekben legyenek gazdagok ! Legyenek nagylelkű adakozók , szívesen osszák meg másokkal , amijük van !
Ha ezt teszik , kincset gyűjtenek maguknak a Mennyben . Ez lesz a jövőjük biztos alapja , és képessé teszi őket , hogy megragadják a valóságos életet .
Timóteus , Isten sok dolgot bízott rád . Őrizd meg ezeket ! Tartsd magad távol azoktól , akik ostoba dolgokat beszélnek , amelyek nem Istentől valók ! Kerüld el azokat , akik az igazság ellen érvelnek ! Ezek azt mondják , hogy ők tudják , mi az „ igazi ismeret ” — ez azonban csak üres fecsegés !
Egyesek , akik állítják , hogy bennük megvan ez az „ igazi ismeret ” , már el is fordultak a hittől . Isten kegyelme legyen mindnyájatokkal !
Üdvözlet Páltól , Jézus Krisztus apostolától . Isten akarta , hogy apostol legyek , és hirdessem azt az életet , amelyet Isten megígért , és amely Jézus Krisztusban található .
Timóteusnak , szeretett fiamnak szól ez a levél . Az Atya-Isten és Urunk , Jézus Krisztus adjon neked kegyelmet , irgalmat és békességet .
Amikor imádkozom , éjjel és nappal , mindig érted is könyörgök , és hálát adok Istennek . Akárcsak őseim , én is tiszta lelkiismerettel szolgálom Istent .
Eszembe jut , hogyan sírtál , és már nagyon szeretnék újra találkozni veled ! Hogy fogunk örülni , ha megint láthatjuk egymást !
Eszembe jut , milyen igazi és őszinte hit lakik benned . Ugyanez a hit élt előbb nagyanyádban , Lóiszban , majd édesanyádban , Eunikében . Meg vagyok róla győződve , hogy benned is ugyanez az igazi hit lakik .
Éppen ezért emlékeztetlek arra az ajándékra , amit Isten neked adott . Tudom , hogy ez benned él , mert én tettem rád a kezemet — így kaptad meg . Tehát , azt akarom , hogy használd is ezt az ajándékot : eközben fog megerősödni és egyre jobban működni benned , mint ahogy a kis lángocskából nagy tűz lesz .
Hiszen a Szent Szellem , akit Isten adott nekünk , nem a gyávaság szelleme , hanem az erőnek , isteni szeretetnek , kiegyensúlyozottságnak és fegyelmezettségnek Szelleme .
Tehát ne legyél gyáva , hanem bátran beszélj az embereknek Urunkról ! Ne szégyellj engem se , aki az Úrért vagyok fogságban ! Vállald velem együtt a szenvedést az örömhírért ! Isten megadja hozzá az erőt ,
hisz ő az , aki megmentett , és elhívott , hogy szent népévé tegyen bennünket . De nem azért , mintha bármivel kiérdemeltük volna . Egyáltalán nem ! Azért tette , mert így látta helyesnek , és mert kegyelme erre indította . Hiszen Isten már a világ kezdete előtt elhatározta , hogy Jézus Krisztus által megkegyelmez nekünk .
Ez a kegyelem eddig nem mutatkozott meg láthatóan . Most azonban , amióta Megváltónk , Jézus Krisztus eljött , már mindenki láthatja , hiszen ő még a halált is legyőzte ! Az örömhír által pedig megmutatta az örök és elpusztíthatatlan életre vezető utat .
Ennek az örömhírnek a hirdetésére választott ki engem Isten . Ő tett apostollá és tanítóvá .
Emiatt kell most elszenvednem a fogságot , de nem szégyellem , mert ismerem Jézust , akiben hiszek . Meg vagyok győződve , hogy meg tudja őrizni azt a kincset , amit rám bízott , amíg elérkezik az a Nap .
Soha ne téveszd szem elől azt az egészséges tanítást , amit tőlem hallottál ! Ragaszkodj hozzá , ezt tanítsd , és ezt kövesd , azzal a hittel és szeretettel , amelynek a Krisztus Jézus a forrása .
A bennünk élő Szent Szellem segítségével őrizd meg ezt a drága kincset , amit Isten rád bízott !
Amint te is tudod , az Ázsia tartományaiból valók mind elfordultak tőlem , még Fügelosz és Hermogenész is .
Az Úr könyörüljön meg Onéziforosz családján , mert ő sokszor meglátogatott és felüdített engem ! Soha nem szégyellte , hogy börtönben vagyok .
Sőt , amikor Rómába jött , addig keresett , amíg meg nem talált .
Az Úr könyörüljön rajta , amikor az a Nap elérkezik ! Te is jól tudod , hogy Onéziforosz milyen sokféle módon segített nekem , amikor Efezusban voltam .
Timóteus , te olyan vagy nekem , mintha a saját fiam lennél ! Erősödj meg a kegyelemben , amit élvezünk , mivel Krisztus Jézushoz tartozunk .
Másokkal együtt te is hallottad a tanításaimat . Te is ugyanezt tanítsd ! Add át , és bízd rá ezeket az igazságokat olyanokra , akik hűségesek , és akikben megbízol ! De olyanok legyenek , akik majd másokat is meg tudnak ezekre tanítani !
Vállald velem együtt a közös szenvedéseket és nehézségeket , mint Krisztus Jézus jó katonája .
Aki katonai szolgálatot teljesít , nem foglalkozik az élet közönséges dolgaival . Csak azon igyekszik , hogy a parancsnoka meg legyen vele elégedve !
Aki atlétikai versenyen indul , be kell tartsa a szabályokat , különben nem kaphatja meg a győztesnek járó aranyérmet !
A földjén szorgalmasan dolgozó gazda kell hogy elsőként kapjon a föld terméséből !
Gondolkozz el ezeken a dolgokon ! Az Úr segít majd megérteni , mit akarok ezekkel mondani .
Soha ne felejtsd el egy pillanatra sem , hogy Jézus Krisztus , aki Dávid király családjából származik , feltámadt a halálból ! Róla szól az én örömhírem .
Ezt hirdetem mindenkinek , és emiatt kell szenvednem : láncra vertek , mint egy bűnözőt . Isten beszéde azonban nincs megbilincselve !
De mindent szívesen elviselek azokért , akiket Isten kiválasztott , hogy Jézus Krisztus által megmeneküljenek , és így részesüljenek az örökkévaló dicsőségben .
Bizony , igaz tanítás ez : Ha Jézussal együtt meghaltunk , vele együtt fogunk élni is .
Ha türelmesen kitartunk , vele együtt fogunk uralkodni . Ha megtagadjuk , ő is megtagad bennünket .
Ha hűtlenek vagyunk , ő még akkor is hű marad , mert magát meg nem tagadhatja .
Emlékeztesd az embereidet ezekre ! Figyelmeztesd őket Isten jelenlétében , hogy ne vitatkozzanak bizonyos szavakon , mert ennek semmi értelme ! Sőt , az ilyen vitatkozás kárt okoz azokban , akik hallgatják !
Igyekezz mindent megtenni , hogy Isten tetszését elnyerjed ! Légy Istennek olyan szolgája , akinek nem kell szégyenkeznie Ura előtt semmiért , és aki helyesen tanítja és alkalmazza Isten igazságait !
Kerüld el az értelmetlen vitatkozásokat , mert ezek csak eltávolítják az embereket Istentől !
Az ilyen beszédek úgy terjednek , mint a veszélyes fertőzés a testben . Hümenaiosz és Filétosz is azok közé tartoznak , akik ilyen dolgokat mondanak .
Hiszen azt tanítják , hogy a halottak feltámadása már meg is történt , s ezzel némelyek hitét megzavarják . Bizony , ezzel a tévedéssel nagyot hibáztak !
Isten azonban olyan erős alapot épített , amelyet senki sem tud lerombolni . Erre ez a két dolog van felírva : „ Az Úr jól tudja , ki tartozik hozzá ! ” és „ Aki azt mondja magáról , hogy az Úrhoz tartozik , az hagyjon fel minden hamissággal és gonoszsággal , és távolodjon el azoktól ! ”
Egy nagy háztartásban nemcsak aranyból és ezüstből , hanem fából és cserépből készült edények is vannak . Egyiket különleges és ünnepi alkalmakon használják , a másikat meg közönséges célokra .
Így tehát , ha valaki megtisztítja magát minden hamisságtól és gonoszságtól , akkor olyan edény lesz belőle , akit dicsőséges feladatokra fognak használni . Igen , akkor az az ember szent lesz , hasznos eszköz a Mester kezében , és minden jó munkára alkalmas .
Fuss el az ifjúkori kívánságok elől , és maradj távol tőlük ! Viszont teljes erővel törekedj arra , hogy Isten tetszése szerint élj ! Törekedj a hitre , isteni szeretetre és békességre mindazokkal együtt , akik tiszta szívvel bíznak az Úrban !
Kerüld el az ostoba és értelmetlen vitatkozásokat ! Ezekből csak veszekedés lesz , te is jól tudod .
Az Úr szolgája pedig ne veszekedjen senkivel ! Legyen kedves és türelmes mindenkihez , és gyakorlott a tanításban !
Szelíden és udvariasan igazítsa helyre azokat , akik ellenkeznek vele ! Abban a reményben foglalkozzon velük , hogy Isten talán mégis megváltoztatja ezeknek az ellenkezőknek a szívét és gondolkodását , és akkor felismerik az igazságot .
A Sátán ezeket csapdába ejtette , hogy azt tegyék , amit ő akar . De még ezek az emberek is észhez térhetnek , és kimenekülhetnek a csapdából .
Értsd meg , hogy az utolsó időkben nehéz lesz helytállni .
Mert az emberek önzők lesznek , pénzimádók , dicsekvők és büszkék , gonosz dolgokat fognak mondani másokról , szüleiknek nem engedelmeskednek ; hálátlanok és gonoszok lesznek .
Hiányozni fog belőlük a mások iránti szeretet , nem akarnak megbocsátani , szívesen mondanak rosszat másokról , mértéktelenek , féktelenek , gyűlölik a jót .
Elárulják a barátaikat , gondolkodás nélkül vakmerően cselekszenek , büszkék , és nem Istent szeretik , hanem inkább az élvezeteket hajszolják .
Eközben megtartják ugyan a vallásosság külső látszatát , de a valódi istenfélelem erejét elutasítják . Maradj távol az ilyen emberektől , Timóteus !
Közülük valók , akik ravaszul behálóznak és elcsábítanak olyan asszonyokat , akik gyenge akaratúak . Ezek az asszonyok tele vannak bűnökkel , és mindenféle kívánságok vonzzák őket ,
mindig igyekeznek új tanításokat hallani , de sohasem tudják az igazságot valóban megismerni .
Emlékezz Jannészra és Jambrészra , akik Mózes ellenfelei voltak ! Ugyanígy van ezekkel a zavaros gondolkodású emberekkel is , akiknek hite nem állta ki a próbát : ellenkeznek az igazsággal .
De ők is kudarcot fognak vallani , mint Jannész és Jambrész : mindenki látni fogja , hogy milyen ostobák .
Timóteus , te ismersz engem . Ismered , és szorgalmasan követted tanításaimat . Közelről láttad , hogyan élek . Tudod , mi az életcélom , megismerted a hitemet , türelmemet , kitartásomat és a bennem lévő isteni szeretetet .
Tudod , hogyan üldöztek és mit kellett elszenvednem . Tudod , mi történt velem Antiókhiában , Ikóniumban és Lisztrában . Milyen üldözéseket éltem át ! De az Úr mindegyikből kiszabadított !
Bizony , akik Isten akarata szerint akarnak élni Krisztus Jézusban , azokat mind üldözni fogják !
A gonoszok és csalók egyre mélyebbre süllyednek a gonoszságba . Miközben másokat becsapnak , saját magukat is becsapják .
Te azonban , Timóteus , tarts ki amellett , amit tanultál , és amiről meggyőződtél , hogy igaz ! Hiszen jól ismered azokat , akik ezekre az igazságokra tanítottak téged .
Már gyermekkorod óta ismered a szent Írásokat is , amelyekből megértheted a megmenekülés titkát . Ez a megmenekülés pedig a Krisztus Jézusban való hit által érhető el .
Istentől származik az egész Írás , amely hatékonyan használható a tanításra . Alkalmas arra , hogy meggyőzően rávilágítson a bűneinkre , helyreigazítson és helyreállítson bennünket , engedelmességre neveljen . Azt is megmutatja , hogyan éljünk Isten útja szerint .
Mindez pedig azt a célt szolgálja , hogy az Isten embere tökéletes legyen : minden tekintetben felkészült és alkalmas legyen mindenféle jó munkára .
Timóteus , ezt a parancsot úgy adom neked , mintha Isten és Krisztus Jézus előtt állnánk . Mert Krisztus Jézus vissza fog jönni a Földre , ítélni fog élők és halottak felett , és uralkodni fog , mint király !
Tehát , azt parancsolom neked , hogy hirdesd Isten üzenetét ! Igen , hirdesd Isten szavát az embereknek akár kedvező , akár kedvezőtlen a helyzet ! Győzd meg , igazítsd helyre , bátorítsd , figyelmeztesd és tanítsd az embereket , és mindezt nagy türelemmel végezd !
Azért írom ezt , mert eljön az idő , amikor az emberek hallani sem akarják többé az egészséges tanítást . Inkább olyan tanítókat keresnek maguknak , akik azt fogják mondani , amit az emberek hallani szeretnének .
Akkor az emberek elfordulnak az igazságtól , és inkább a kitalált , misztikus történetek érdeklik őket .
Te azonban őrizd meg a józanságodat , és bármilyen nehézséggel kell szembenézned , viseld el ! Hirdesd az örömhírt ! Kitartóan végezd mindazokat a szolgálatokat , amelyeket Isten rád bízott !
Ami engem illet , életem a befejezéséhez közeledik , és hamarosan elköltözöm innen . Életem Isten oltárára kerül , mint ahogy az italáldozatot kiöntik .
Végigküzdöttem a szép harcot , végigfutottam a versenypályán , a hitet mindvégig megőriztem .
Vár a koronám , a győztesnek járó jutalom . Ezt azok kapják , akik Isten tetszésére éltek a földön . Maga az Úr , az Igazságos Bíró fogja átnyújtani nekem azon a Napon . De nemcsak nekem , hanem mindazoknak , akik szeretettel és vágyakozva várják őt vissza .
Siess ! Amilyen gyorsan csak tudsz , jöjj hozzám !
Démász ugyanis elhagyott engem , mert jobban szerette ezt a mostani világot , és Thesszalonikába ment . Kreszcensz Galáciába utazott , Titusz pedig Dalmáciába .
Egyedül Lukács maradt mellettem . Amikor eljössz , hozd magaddal Márkot , mert hasznos lenne a segítsége !
Tükhikoszt elküldtem Efezusba .
A kabátomat Karposz házában hagytam , Troászban . Kérlek , hozd magaddal azt is , amikor jössz , meg a könyveimet is . Különösen a pergamen-tekercsekre van szükségem !
Alexander , az ötvös mester sok bajt okozott nekem . Az Úr majd megbünteti a tettei szerint .
Figyelj oda erre az emberre , és kerüld el , mert nagyon erősen ellenkezett azzal , amit tanítottunk !
Amikor első bírósági tárgyalásomra sor került , senki nem támogatott , hanem mindenki magamra hagyott . Isten bocsásson meg nekik !
De az Úr nem hagyott el , hanem mellém állt , és megerősített , hogy az igazság üzenetét a nem zsidó embereknek elmondhassam . Mert Isten azt akarja , hogy a nem zsidók is mindannyian hallják az örömhírt . Azután megmenekültem az oroszlán fogai közül .
De az Úr meg fog védeni engem minden más gonosztól is , és biztos kézzel elvezet Mennyei Királyságába . Dicsőség neki örökkön-örökké ! Ámen .
Add át köszöntésemet Priszkának és Akvilának , meg Onéziforosz családjának !
Erasztosz Korinthusban maradt . Trofimoszt Milétoszban hagytam , mert beteg volt .
Siess , próbálj meg ideérni még a tél előtt ! Köszöntését küldi Eubulosz , Pudensz , Linosz , Klaudia és az összes többi testvér is .
Az Úr legyen szellemeddel , és kegyelme mindnyájatokkal !
Üdvözlet Páltól , aki Isten szolgája és Jézus Krisztus apostola . Isten engem azért küldött el , hogy akiket Isten kiválasztott , azoknak a hitét erősítsem , és segítsek nekik , hogy igazán megismerjék az igazságot , amely az Isten szolgálatára vezet .
Ez a hit és ez a megismerés abból a reménységből származik , hogy örök életünk lesz . Ezt az örök életet Isten már az idők kezdete előtt megígérte nekünk , és ő nem hazudik .
A legalkalmasabb időben mindenkivel megismertette ezt az örök életet , üzenetének kihirdetésén keresztül . Megmentő Istenünk rám bízta , hogy üzenetét mindenkinek mondjam el . Igen , nekem Isten parancsolta , hogy ezt a munkát végezzem .
Titusznak szól ez a levél , aki olyan , mintha a fiam lenne , mivel mindkettőnkben ugyanaz a hit él . Atyánk , az Isten , és Megmentőnk , Krisztus Jézus adjon neked kegyelmet és békességet !
Azért hagytalak téged egy időre még Kréta szigetén , hogy fejezd be azokat a dolgokat , amelyek elintézetlenül maradtak , és jelölj ki minden városban gyülekezeti vezetőket , ahogyan meghagytam neked .
Gyülekezeti vezetőknek olyan emberek alkalmasak , akiket nem lehet jogosan vádolni semmilyen bűnnel , akik hűségesek a feleségükhöz , akiknek a gyermekei engedelmesek , hisznek Jézusban és rendes életet élnek .
Mert a gyülekezeti vezető Isten népére visel gondot , ezért szükséges , hogy kifogástalan életet éljen , és ne lehessen jogosan vádolni . Szükséges , hogy ne legyen önfejű , vagy beképzelt , ne legyen hirtelen haragú , vagy részeges , se kötekedő , verekedő , vagy olyan , aki mások kárára próbál meggazdagodni .
Legyen vendégszerető , a jóra hajlandó , szélsőségektől mentes , józan gondolkodású és igazságos . Isten tetszésére éljen és uralkodjon önmagán .
Ragaszkodjon azokhoz az igazságokhoz , amelyeket tanítunk , és éljen azok szerint . Legyen képes rá , hogy az embereket az egészséges tanítással bátorítsa , az ellenkezőket pedig meggyőzze .
Ez azért is fontos , mert sokan vannak engedetlenek , lázadó természetűek , akik haszontalan dolgokról beszélnek , és másokat rossz útra vezetnek . Főként azokra gondolok , akik a zsidók közül jöttek .
A gyülekezeti vezetőnek képesnek kell lennie arra , hogy az ilyeneket meggyőzze , és elhallgattassa . Ezek az engedetlenek egész családokat tönkretesznek azzal , hogy hamis dolgokat tanítanak , amelyeket nem lenne szabad . Mindezt azért teszik , hogy ilyen aljas módon szerezzenek pénzt .
Az egyik krétai próféta ezt mondta : „ A krétaiak folyton hazudnak , gonosz vadállatok , lusta népség , mindig csak a hasukkal törődnek . ”
Ez a mondás igaz . Éppen ezért , szigorúan figyelmeztesd őket , hogy kövessék az egészséges tanítást !
Mondd meg nekik , hogy ne foglalkozzanak többé kitalált zsidó történetekkel , se ne kövessék azokat , amiket az igazságnak hátat fordító emberek találtak ki .
A tiszta embernek minden tiszta . Annak azonban , aki hitetlen , és bűnök nyomják a lelkét , semmi sem tiszta , mivel a gondolkodásmódja megromlott , és már nem tudja megkülönböztetni a jót a rossztól .
Az ilyenek azt állítják , hogy ismerik Istent , de amit tesznek , az ennek éppen az ellenkezőjét bizonyítja . Ezek az emberek utálatosak , engedetlenek , és már képtelenek bármiféle jóra .
Te azonban , Titusz , tanítsd meg az embereknek , mit kell tenniük , hogy az egészséges tanítást kövessék .
Az idősebb férfiakat arra tanítsd , hogy legyenek józanok és mértéktartók , tiszteletre méltóak és bölcsek , hogy kövessék az egészséges tanítást , legyenek szeretetteljesek és türelmesek !
Hasonlóképpen , tanítsd az idősebb asszonyokat , hogy tiszteletre méltóan viselkedjenek , ahogy ez Isten népéhez illik . Tanítsd őket , hogy ne mondjanak senkiről rosszat , és ne legyenek részegesek ! Inkább másokat is tanítsanak a jóra .
Arra neveljék a fiatal asszonyokat , hogy szeressék a férjüket és gyermekeiket ,
legyenek megfontoltak , tiszták , otthonukat tartsák szép rendben , legyenek kedvesek , és engedelmeskedjenek a férjüknek , hogy ne hozzanak szégyent arra a tanításra , amelyet Istentől kaptunk .
Hasonlóképpen , a fiatalabb férfiakat is biztasd , hogy legyenek mértékletesek és bölcsek !
Úgy élj , hogy légy a fiatalok példaképe ! Amikor tanítasz , mutass példát nekik a tisztaságra , becsületességre és tisztességre !
Minden , amit mondasz , legyen egészséges és igaz , hogy senki se vádolhasson érte ! Így még az sem mondhat semmi rosszat rólad , aki ellenkezik veled , hanem kénytelen lesz elhallgatni .
A rabszolgákat arra tanítsd , hogy mindenben engedelmeskedjenek a gazdájuknak , és igyekezzenek a kedvükben járni . Ne beszéljenek vissza a gazdájuknak ,
ne lopjanak tőlük , legyenek hűségesek és teljesen megbízhatók ! Mert ha így szolgálnak , akkor megmentő Istenünk tanítását mások számára is vonzóvá teszik .
Mert Isten megmentő kegyelme már eljött és látható lett minden ember számára .
Ez a kegyelem arra nevel bennünket , hogy forduljunk el az istentelenségtől és a gonosz kívánságoktól , és hogy mértékletesen , bölcsen , igazságosan és istenfélelemmel éljünk ebben a jelenlegi világban .
Így várjuk azt a napot , amikor megláthatjuk nagy Istenünknek és Megmentőnknek , Jézus Krisztusnak dicsőségét . Ő a mi áldott reménységünk , aki dicsőségesen fog visszajönni !
Önmagát adta oda értünk , hogy megszabadítson minden gonoszságtól , és megtisztítson bennünket , hogy egyedül csak az ő népe legyünk , amely mindig arra igyekszik , hogy helyesen cselekedjen .
Ezeket tanítsd az embereknek , bátorítsd , figyelmeztesd és igazítsd helyre őket — mindezt teljes határozottsággal , hogy senki se tudja figyelmen kívül hagyni , amit mondasz .
Emlékeztesd őket , hogy rendeljék alá magukat azoknak , akik hatalmat kaptak és uralkodnak felettük , és engedelmeskedjenek nekik ! Legyenek hajlandók mindig jót tenni !
Ne mondjanak rosszat senkiről , éljenek békességben mindenkivel , legyenek udvariasak ! Viselkedjenek mindenkivel kedvesen és szelíden !
Azért mondom ezt , mert régen mi is ostobák és engedetlenek voltunk , rossz úton jártunk , különböző szenvedélyek és élvezetek rabjai voltunk . Gonoszságban és irigységben éltünk , az emberek gyűlöltek bennünket , és mi is gyűlöltük őket .
Amikor azonban Isten megmentő kegyelme eljött és látható lett minden ember számára ,
akkor minket is megmentett . De nem azért , amit mi tettünk , hogy Isten számára elfogadhatók legyünk , hanem mert ő megkönyörült rajtunk . Megmentett bennünket az újjászületés „ fürdője ” által , és megújított a Szent Szellem által .
Isten bőségesen ránk árasztotta a Szent Szellemet Jézus Krisztuson keresztül , aki a Megmentőnk .
Isten most már a kegyelmén keresztül néz ránk , ezért fogadott el bennünket . Azért adta Szent Szellemét , aki bennünk él , hogy örökösei lehessünk . Ez felel meg annak a reménységnek , hogy örök életet ad nekünk .
Igen , ez a tanítás igaz ! Azt akarom , hogy erősítsd meg a testvéreket , hogy ezekben a dolgokban mindnyájan egészen biztosak legyenek ! Akik Istenben hisznek , igyekezzenek a jó és hasznos dolgokban elöl járni ! Mert ez így helyes , és mindenkinek a javát szolgálja .
Kerüld el a származással kapcsolatos ostoba vitatkozásokat és a Mózes Törvénye körüli veszekedéseket ! Ezek értelmetlen és haszontalan dolgok .
Ha valaki vitatkozásokat és viszálykodást okoz , akkor figyelmeztesd ! Ha mégis folytatja , újból figyelmeztesd . De ha akkor sem hagyja abba , akkor ne állj vele szóba többé !
Hiszen te is jól tudod , hogy az ilyen ember letért a helyes útról , eltévesztette a célt , és magában hordja az ítéletét .
Amikor Artemászt vagy Tükhikoszt elküldöm hozzád , igyekezz hozzám jönni Nikopoliszba , mert úgy határoztam , hogy ott töltöm a telet !
Zénászt , a törvénytudót és Apollóst segítsd , és lásd el mindennel , amire csak szükségük van az utazás során ! Gondoskodj róla , hogy semmi ne hiányozzon nekik !
A mi embereinknek is meg kell tanulniuk , hogy igyekezzenek jót tenni , és segítsenek , ha másoknak szüksége van rá . Így lesznek hasznosak .
Köszöntésüket küldik mindazok , akik itt vannak velem . Te is add át köszöntésünket mindenkinek , akik szeretnek bennünket , és ugyanabban az igaz hitben élnek ! Isten kegyelme legyen mindnyájatokkal !
Pál , Jézus Krisztus foglya és Timóteus testvér üdvözletünket küldjük Filemonnak , kedves munkatársunknak .
Üdvözöljük Appiát , nővérünket , Arkhipposzt , a harcostársunkat , és az egész helyi gyülekezetet , amely Filemon házában szokott összejönni .
Atyánk , az Isten , és az Úr Jézus Krisztus adjon nektek kegyelmet és békességet !
Mindig hálát adok Istenemnek , amikor érted imádkozom , Filemon ,
mert hallom , milyen hűséges vagy az Úr Jézushoz , és mennyire szereted azokat , akik Istenhez tartoznak .
Azért imádkozom , hogy a benned élő hit közössége vezessen el téged azoknak a jó dolgoknak a teljes felismerésére , amelyeket Krisztusért megtehetünk .
Testvérem , sokszor megmutattad , hogy isteni szeretettel szereted a testvéreket , és ezzel felvidítottad őket . Engem is megvigasztaltál , és nagy örömet szereztél .
Filemon , valamit meg kellene tenned . Igaz , ezt nyíltan meg is parancsolhatnám neked ,
a szeretet kedvéért mégis inkább kérlek . Én kérlek , Pál , aki már megöregedett , és aki most Krisztus Jézusért vagyok fogságban .
Onézimoszért szeretnélek kérni valamire , aki itt a fogságban lett a fiammá . Mert ő olyan a számomra , mintha valóban a fiam lenne .
Igaz , régebben haszontalan szolgád volt , Filemon , de most már neked is , nekem is hasznos lett .
Most visszaküldöm Onézimoszt hozzád , és vele a szívemet is .
Szerettem volna magam mellett tartani , amíg fogságban vagyok az örömhírért . Ha ő itt maradt volna , helyetted is segített volna nekem .
De belegyezésed nélkül nem akartam semmit tenni , hogy ne kényszerből tegyél jót , hanem önként és a saját elhatározásodból .
Onézimosz talán azért hagyott el téged kis időre , hogy most örökre visszakapd .
De már nem úgy , mint rabszolgát , hanem jóval többet : kedves testvéredet ! Nagyon megszerettem őt , de te még jobban fogod szeretni . Nemcsak úgy , mint akármelyik embert , hanem mint az Úrban testvéredet .
Ha tehát igazán barátodnak tartasz , akkor úgy fogadd vissza Onézimoszt , mintha engem fogadnál .
Ha bármivel megkárosított téged , vagy tartozna neked , én megfizetem helyette .
Én , Pál , saját kezemmel írom ezt : mindent visszafizetek , amivel Onézimosz tartozik neked , Filemon . Igaz , te magad is tartozol nekem : az életeddel — de ezt nem is kell mondanom .
Testvérem , kérlek , tedd meg nekem ezt a szívességet az Úrért ! Vidámíts fel engem Krisztusban !
Úgy írom ezt a levelet , hogy biztos vagyok benne , megteszed , amire kérlek , sőt , még annál is többet .
Egyúttal kérlek , készíts elő a számomra egy szobát a házadban ! Remélem , hogy Isten válaszolni fog imádságaitokra , és hamarosan meglátogatlak benneteket .
Köszöntését küldi Epafrász , aki velem együtt raboskodik Jézus Krisztusért .
Munkatársaim : Márk , Arisztarkhosz , Démász és Lukács is köszöntenek .
Az Úr Jézus Krisztus kegyelme legyen a szellemetekkel !
Régen a próféták által beszélt Isten az őseinkkel . Sokszor és sokféleképpen szólt hozzájuk .
De most , ezekben az utolsó napokban a saját Fián keresztül szólt hozzánk . A Fia által teremtette Isten a világot , és mindent neki adott örökségül .
A Fiú az Isten dicsőségének kisugárzása , és benne mutatkozik meg igazán , hogy Isten kicsoda és milyen . Hatalmas szavával a Fiú tartja össze és irányítja az egész világmindenséget . Ő az , aki az embereket megtisztította bűneiktől , azután a Felséges Isten jobb oldalára ült a Mennyben .
Isten a Fiának sokkal nagyobb rangot és hatalmat adott , mint az angyaloknak , ezért a Fiú maga is sokkal hatalmasabb az angyaloknál .
Isten soha egyetlen angyalnak sem mondott ilyet : „ Te vagy a fiam , ma lettem az Édesapád ” , vagy ezt : „ Apja leszek , ő meg a fiam lesz . ”
Viszont , amikor Isten elsőszülött Fiát behozza ebbe a világba , így szól róla : „ Imádva boruljanak a Fiú elé Isten összes angyalai ! ”
Az angyalokról ezt mondja Isten : „ Angyalait szelekké teszi , szolgáit pedig tűz lángjaivá . ”
De a Fiúról így beszél : „ Trónod , ó Isten , örökre megmarad , igazságos ítéletek által uralkodsz királyságodban .
Mindig az igazságot szeretted , és gyűlölted a gonoszt , ezért öntötte Isten , a te Istened az öröm olaját fejedre , ezért emelt a társaid fölé . ”
Ezt is a Fiúról mondja Isten : „ Kezdetben te alapoztad meg a Földet , Uram , és a Menny is a kezed munkája .
Azok el fognak tűnni , de te örökre megmaradsz . Azok elhasználódnak , ahogy a ruhák elkopnak ,
és összehajtod őket , mint a köpenyt . Újakra fogod őket cserélni , mint az elkopott ruhákat . De te mindig ugyanaz maradsz , életed évei sohasem érnek véget . ”
Isten sohasem mondta ezt egyik angyalnak sem : „ Ülj mellém , a jobb oldalamra , amíg ellenségeidet hatalmad alá kényszerítem ! ”
Az angyalok mindannyian szellemek , akik Istent szolgálják . Isten küldi őket , hogy segítsenek azoknak , akik meg fognak menekülni .
Ha pedig ez így van , még gondosabban kell követnünk azokat az igazságokat , amelyekre megtanítottak bennünket . Vigyázzunk , hogy senki és semmi el ne térítsen ezektől !
Amit Isten az angyalokon keresztül mondott , az érvényesnek és igaznak bizonyult . Ezért amikor Izráel népe nem engedelmeskedett a Törvénynek , és ellene szólt , vagy tett valamit , megkapta méltó büntetését .
De Isten megmentő kegyelme , amelyet felkínált nekünk , sokkal hatalmasabb ! Ezért még kevésbé kerülhetjük el a büntetést , ha nem törődünk vele ! Hiszen először maga az Úr Jézus hirdette Isten megmentő kegyelmét ! Akik pedig személyesen hallották őt beszélni , bizonyítják , hogy mindez igaz .
De maga Isten is bizonyította , hogy ez az üzenet igaz : jelekkel , csodákkal , sokféle természetfeletti jelenséggel és a Szent Szellem ajándékaival . Ezeket az ajándékokat Isten úgy osztja szét az emberek között , ahogy akarja .
Isten nem angyalokat választott ki arra , hogy a következő világ-korszakban uralkodjanak . Erről a következő korszakról beszélünk most .
Az Írásban ez található : „ Micsoda az ember , hogy törődsz vele , Istenem , vagy az ember fia , hogy gondolsz rá ?
Rövid időre alacsonyabb rangúvá tetted az angyaloknál , azután megkoronáztad őt dicsőséggel , méltósággal ,
és mindent uralma alá helyeztél . ” Amikor Isten mindent Jézus Krisztus uralma alá helyezett , nem hagyott ki semmit . Igaz , most még nem látjuk , hogy minden az ő uralma alatt van .
Azt azonban látjuk , hogy Isten dicsőséggel és méltósággal koronázta meg Jézust , aki rövid ideig valóban alacsonyabb rangú volt az angyaloknál . Azért kapta ezt a dicsőséget , mert szenvedett és meghalt . Isten kegyelme miatt kellett Jézusnak meghalnia minden emberért .
Isten teremtett mindent a világon , és minden az ő dicsőségére szolgál . Mivel Isten sok fiát be akarja vezetni a dicsőségébe , ezért Jézust a szenvedései által tette tökéletessé . Ez így volt helyes , mert Jézus az , aki Isten fiait bevezeti a dicsőségbe .
Jézus az , aki az embereket Isten számára különválasztja . De mind ő , mind pedig azok , akiket különválaszt , ugyanabból a családból származnak . Ezért nem is szégyelli őket Jézus a testvéreinek nevezni ,
hanem azt mondja : „ Istenem , rólad beszélek testvéreimnek , és dicséreted éneklem összegyűlt testvéreimmel együtt . ”
Azt is mondja : „ Istenben bízom én ” , meg ezt is : „ Itt vagyok , és velem együtt a gyermekek is , akiket Istentől kaptam . ”
Ezek a „ gyermekek ” közönséges emberek , akiknek emberi testük van . Ezért Jézus is ugyanilyen emberi testben járt a Földön . Azért kellett ennek így lennie , hogy Jézus a saját halálával legyőzze a Sátánt , aki a Halál felett uralkodik .
Igen , Jézus emberré lett , és meghalt , hogy az embereket megszabadítsa a halálfélelemtől , amely őket egész életükben rabszolgaságban tartotta .
Nyilvánvaló , hogy Jézus nem az angyaloknak nyújtott segítő kezet , hanem Ábrahám utódainak .
Ezért kellett Jézusnak minden tekintetben hasonlóvá válnia a testvéreihez . Csak így lehetett könyörületes és hűséges Főpap , aki Istent szolgálja . Csak így szerezhette meg Isten bocsánatát a nép bűneire .
Jézus megtapasztalt minden kísértést és szenvedést . Ezért most valóban tud segíteni azoknak , akiket ugyanezek a kísértések tesznek próbára .
Ezért mindnyájan figyeljetek Jézusra ! Őrá gondoljatok , aki hitünk Apostola és Főpapja . Nektek mondom ezt , szent testvéreim , akiket Isten elhívott .
Jézus hűséges volt Istenhez , aki apostollá és főpappá tette — ahogy Mózes is hűséges volt Isten családjában .
Amikor valaki házat épít , akkor jobban megbecsülik az építőt , mint az épületet . Ugyanez a helyzet Jézussal is : sokkal nagyobb tiszteletet érdemel , mint Mózes .
Mert minden házat felépített valaki , de Isten az , aki mindent felépített .
Mózes hűségesen szolgált Isten egész családjában , de csak szolga volt . Az volt a dolga , hogy tanúskodjon azokról , amiket Isten később akart mondani .
Krisztus azonban úgy uralkodik Isten családja felett , mint a fiú . Isten családjának tagjai pedig mi vagyunk , de csak akkor , ha mindvégig megőrizzük Istenbe vetett örömteli bizalmunkat , és a reménységünkkel való dicsekedést .
Ezért , ahogyan a Szent Szellem mondja : „ Ma , ha meghalljátok Isten hangját ,
ne makacskodjatok , mint amikor Isten ellen fellázadtatok a próbatétel napján a pusztában ,
ahol őseitek próbára tették türelmemet , pedig negyven éven keresztül látták tetteimet .
Ezért megharagudtam arra a népre , és azt mondtam : ezek mindig rosszul gondolkoznak , és sohasem értették meg , hogy mit akarok .
Ezért haragomban megesküdtem : sohasem fognak bemenni nyugalmamba . ”
Vigyázzatok testvérek ! Ne legyen közöttetek senki , akinek a szíve gonoszul és hitetlenül elfordul az élő Istentől !
Inkább bátorítsátok egymást minden nap . Biztassátok egymást , amíg még tart a „ mai nap ” , hogy közületek senki ne legyen makacs és keményszívű a bűn hamissága miatt !
Mert mi mindannyian Krisztus részestársaivá lettünk . De csak akkor , ha mindvégig szilárdan megtartjuk azt a bizalmat , amely kezdetben bennünk élt .
Az Írás ezt mondja : „ Ma , ha meghalljátok Isten hangját , ne makacskodjatok , mint amikor Isten ellen fellázadtatok ! ”
Kik voltak azok , akik hallották Isten hangját , és mégis fellázadtak ellene ? Akiket Mózes kivezetett Egyiptomból !
Kikre haragudott Isten negyven éven keresztül ? Azokra , akik vétkeztek , és a pusztában haltak meg .
Kiknek esküdött meg Isten , hogy sohasem léphetnek be a nyugalmába ? Azoknak , akik engedetlenek voltak !
Látjuk tehát , hogy ők a hitetlenségük miatt nem mehettek be oda .
Istennek az az ígérete , hogy bemehetünk a nyugalmába , még ma is érvényes . Nagyon vigyázzunk tehát , nehogy elmulasszuk ezt a lehetőséget !
Hiszen nekünk is ugyanúgy hirdették az örömhírt , mint Izráel népének . De nekik akkor nem használt az üzenet , mert amikor hallották , nem fogadták el , és nem hittek benne .
Mi azonban , akik hiszünk , beléphetünk Isten nyugalmába ! Isten megmondta : „ Ahogy haragomban megesküdtem , ők sohasem fognak bemenni nyugalmamba . ” Igen , ezt Isten mondta , pedig ő a világ teremtése óta minden munkáját befejezte !
Mert valahol az Írásban ezt mondta a hetedik napról : „ A hetedik napon Isten abbahagyta minden munkáját és megpihent . ”
Az előbbi helyen mégis azt mondja : „ Ők sohasem fognak bemenni nyugalmamba ! ”
Máig is érvényes tehát , hogy egyesek be fognak menni Isten nyugalmába , ugyanakkor azok , akik akkor régen hallották az örömhírt , nem léptek be , mert engedetlenek voltak .
Ezért Isten újra ad egy lehetőséget , és ezt így nevezi : „ ma ” . Erről a napról sok idő múltán maga Isten mondta Dávid által azt , amit már az előbb is idéztünk : „ Ma , ha meghalljátok Isten hangját , ne makacskodjatok ! ”
Mert ha Józsué bevezette volna Izráel népét Isten nyugalma helyére , Isten nem beszélt volna később egy másik napról .
Ebből láthatjuk , hogy Isten népét még mindig várja a szombat-napi nyugalom .
A teremtéskor Isten befejezte a munkáját , és utána megpihent . Ezért aki belép Isten nyugalmába , az is befejezi a munkáját , abbahagyja erőfeszítéseit , és utána megpihen .
Tegyünk meg mindent , ami tőlünk telik , hogy beléphessünk abba a nyugalomba ! Ne kövessük azok példáját , akik nem engedelmeskedtek Istennek !
Mert amit Isten kimond , az élő beszéd , erőteljes és hatékony . Isten szava élesebb , mint a legélesebb kétélű kard . Mélyen belénk hatol , egészen addig , ahol a szellem és a lélek közötti határ húzódik . Igen , Isten beszéde behatol a csontjaink találkozásáig , sőt a csontjaink belsejébe is : megítéli és szétválogatja szívünk gondolatait és szándékait .
Senki és semmi sem rejtőzhet el Isten tekintete elől ! Ő mindent tisztán és világosan lát , tekintete előtt minden és mindenki meztelen . És ő az , akinek egyszer valamennyien számot kell adnunk !
Hatalmas Főpapunk maga Jézus , az Isten Fia , aki felment a Mennybe ! Ezért bátran valljuk meg , hogy hiszünk Jézusban , és ragaszkodjunk hozzá !
Főpapunk megérti gyengeségeinket , hiszen ő is megtapasztalta mindazokat a kísértéseket és próbákat , amelyek az embereket érik . Mindenféle próbán győzelmesen keresztülment , és sohasem vétkezett .
Ha pedig Jézus a Főpapunk , akkor bátran és bizalommal menjünk az Atya-Isten kegyelmének Trónjához ! Őnála bőségesen megtaláljuk azt a megbocsátást , segítséget és kedvességet , amire éppen most van szükségünk .
A régi Izráelben a főpap a nép közül származott — Isten közülük választotta ki . Az volt a feladata , hogy népe nevében ajándékokat és bűnért való áldozatokat vigyen Istennek . Így segített az embereknek az Istennel való kapcsolatukban .
Ezek a főpapok is együtt éreztek a tudatlanokkal , bűnösökkel , és megértők voltak irántuk . Hiszen ők is ugyanolyan emberek voltak , mint a többiek : hajlamosak minden vétekre .
Éppen ezért a főpapok nemcsak a nép bűneiért , hanem a saját bűneikért is kötelesek voltak áldozatot vinni Istennek .
Főpapnak lenni nagy megtiszteltetés volt . De ezt a tisztséget senki sem szerezhette meg magának . Csak az lehetett főpap , akit Isten maga választott ki erre , mint például Áront is .
Ugyanígy , Krisztus sem maga szerezte azt a dicsőséget , hogy főpap legyen . Isten tette őt főpappá , amikor azt mondta neki : „ Te vagy a fiam , ma lettem az édesapád . ”
Egy másik helyen az Írásban pedig ezt mondja Krisztusnak : „ Örökké pap leszel , úgy , mint Melkisédek volt . ”
Amikor Jézus emberi testben itt élt a Földön , hangos kiáltásokkal , sírva imádkozott és könyörgött az Atya-Istenhez , aki meg tudta őt szabadítani a halál hatalmából . És mivel Jézus tisztelettel és valódi istenfélelemmel közeledett az Atyához , ő teljesítette is , amit Jézus kért .
Bár Jézus valóban Isten Fia volt , mégis a szenvedései által tanulta meg az engedelmességet .
Azután , mikor már tökéletes lett , ő lett az örök élet forrása azok számára , akik engedelmeskednek neki ,
mert Isten őt tette Melkisédekhez hasonló főpappá .
Sokat kellene még beszélnünk erről , de alig tudnám elmagyarázni , mert a szellemi igazságokat még nehezen értitek meg .
Ilyen hosszú idő után már nektek kellene másokat tanítanotok ! Most mégis arra van szükségetek , hogy valaki Isten tanításának ABC-jét ismételje át veletek . Olyan tanításra van szükségetek , mint a kis gyerekeknek való tej , mert nem bírjátok a felnőtteknek való ételt .
Aki csak tejet iszik , az még csecsemő . Az ilyen ember még járatlan és tapasztalatlan az isteni igazságokról szóló tanítás megértésében .
Az igazi ételek a szellemi értelemben felnőtteknek valók , aki már megtanulták , hogyan kell a jót a rossztól megkülönböztetni .
Ezért hagyjuk el a Krisztusról szóló alapvető tanításokat , és igyekezzünk szellemileg felnőtté válni ! Ne kezdjük újra előlről az ABC-t : a kezdőknek való tanítást az Istenben való hitről és a gonosz dolgok elhagyásáról ,
a bemerítésekről , a kézrátételről , a halottak feltámadásáról és az örök ítéletről !
Tovább kell mennünk , és komolyabb tanításokkal kell foglalkoznunk . A továbbiakban ezt is fogjuk tenni , ha Isten megengedi .
Úgy van ez , mint a termőföld , amely gyakran kap esőt , és bőséges termést hoz gazdájának , aki megműveli . Az ilyen földet Isten megáldja .
De az a föld , amely csak töviseket és gazt terem , haszontalan . Az ilyen földet az a veszély fenyegeti , hogy Isten megátkozza , és tűzzel pusztítja el .
Ezzel figyelmeztetni szeretnélek benneteket , kedves testvéreim , de biztos vagyok benne , hogy rátok jobb dolgok várnak , amelyek által meg fogtok menekülni .
Mert Isten nem igazságtalan , hogy elfelejtkezzen munkátokról . Nem felejti el a szeretetet sem , amellyel segítettétek , és ma is segítitek népét .
Azt kívánjuk , hogy mindannyian szorgalmasan végezzétek ezt a munkát egész életetekben . Így azután meg is fogjátok kapni , amiben most reménykedtek !
Ne legyetek lusták ! Azokat kövessétek , akik hittel és türelemmel végül megkapták , amit Isten ígért nekik !
Ábrahámnak Isten ígéretet tett . De mivel Istennél senki sincs nagyobb , ezért saját magára esküdött , hogy amit ígért , azt meg is fogja tenni .
Azt mondta Ábrahámnak : „ Bőségesen megáldalak , és nagyon-nagyon sok utódot adok neked . ”
Ábrahámnak sokáig és türelmesen várnia kellett , de végül mégis megkapta , amit Isten ígért .
Az emberek között az a szokás , hogy olyan valakire esküsznek , aki nagyobb náluk . Így erősítik meg ígéretüket , és ezzel vetnek véget a vitának .
Hasonlóképpen , amikor Isten egészen világosan meg akarta mutatni , hogy ígéreteit biztosan teljesíteni fogja , ő is megesküdött . Azoknak akarta ezt megmutatni , akik később valóban meg is kapták , amit Isten nekik ígért . Tehát , Isten egyrészt megígért valamit , másrészt azt esküjével erősítette meg .
Ez a két dolog sohasem változik ! Isten nem hazudhat , amikor ígér valamit , és nem hazudhat , amikor megesküszik . Ez erős biztatást jelent , és reménységet ad nekünk . Hiszen odamenekültünk Istenhez , és belekapaszkodtunk abba a reménységbe , amit ő adott nekünk .
Ez a reménység olyan a lelkünk számára , mint a csónak számára az erős és biztonságos horgony . Ez a „ remény-horgony ” a mennyei Templomban , a függöny mögött , a mennyei Szentek Szentjében kapaszkodik meg ,
ott , ahová Jézus bement . Értünk ment be oda , hogy utat készítsen a számunkra . Hiszen mindörökké Jézus lett a Főpap , Melkisédekhez hasonlóan .
Ez a Melkisédek Sálem királya és a Magasságos Isten papja volt . Ábrahám éppen hazafelé tartott a csatából , ahol több királyt is legyőzött . Ekkor találkozott Melkisédekkel , aki megáldotta .
Ábrahám pedig neki adta hadizsákmánya tizedrészét . Melkisédek neve kettős jelentésű . Először is : „ igazságosság királya ” , azután „ Sálem királya ” , vagyis „ békesség királya ” .
Apjáról , anyjáról , vagy származásáról semmit sem tudunk . Életének sem a kezdete , sem a vége nem ismert . Isten Fiához hasonlít : örökké pap marad .
Látjátok hát , milyen hatalmas ez a Melkisédek , hogy még Ábrahám ősapánk is neki adta zsákmánya tizedrészét !
A Törvény azt parancsolja , hogy Izráelben a papok — Lévi utódai — szedjenek tizedet a néptől , vagyis saját testvéreiktől . Pedig azok is Ábrahám utódai .
Melkisédek nem volt Lévi utóda , mégis tizedet kapott Ábrahámtól ! Meg is áldotta Ábrahámot , aki Istentől ígéreteket kapott .
Pedig nyilvánvaló , hogy aki áld , hatalmasabb annál , akit megáld .
A régi Izráelben a papok , akik a tizedet kapták a többiektől , maguk is halandó emberek voltak . Melkisédekről viszont azt mondja az Írás , hogy örökké él .
Úgy is mondhatnánk , hogy a tizedet szedő Lévi Ábrahámon keresztül adott tizedet Melkisédeknek .
Hiszen Lévi akkor még meg sem született : Ábrahám testében volt , amikor Ábrahám Melkisédekkel találkozott .
A Törvényt Isten a lévita papsággal együtt adta a népnek . De ezen az úton a szellemi tökéletességet nem lehet elérni . Ezért volt szükség arra , hogy egy teljesen másféle pap jöjjön . Ez az új pap Melkisédekre hasonlít , és nem Áron családjából való !
Ha pedig a papság rendszere megváltozik , akkor vele együtt a Törvénynek a papságra vonatkozó része is meg kell változzon .
Jézus Krisztus , akiről beszélünk , nem Lévi törzséből származott , hanem egy másikból . Abból a másik törzsből pedig senki sem végzett papi szolgálatot az oltárnál .
Mert nyilvánvaló , hogy Urunk , Jézus , Júda törzséből származott . Mózes pedig semmit nem mondott Júda törzsével kapcsolatban a papokról .
Még világosabb , hogy milyen nagy változást jelent ez , amikor Jézus , ez a Melkisédekhez hasonló , másfajta pap megjelenik .
Ő ugyanis nem emberekre vonatkozó rend alapján lett pap , hanem a benne lévő elpusztíthatatlan élet hatalma által .
Mert Jézus Krisztusról ezt mondja az Írás : „ Örökké pap vagy , Melkisédekhez hasonlóan . ”
A régi rend már félre van állítva , mert gyengének és eredménytelennek bizonyult ,
hiszen senkit sem tudott tökéletessé tenni . De most Isten ennél sokkal jobb reménységet adott nekünk , amely által közel jöhetünk hozzá .
Az is fontos , hogy Isten az esküjével tette Jézust főpappá . A régi Izráelben pedig eskü nélkül léptek szolgálatba a papok ,
Jézus azonban úgy lett főpap , hogy Isten megesküdött , és ezt mondta neki : „ Megesküdött az ÚR , és vissza nem vonja soha : » Te mindörökké pap leszel . « ”
Ez azt is jelenti , hogy Jézus maga a biztosíték a szövetségre Isten és a népe között . Ez az új szövetség pedig jobb , mint a régi .
A régi Izráelben sok főpap következett egymás után . Mivel halandó emberek voltak , nem maradhattak örökké szolgálatban .
Jézus azonban örökké él , így örökké pap marad .
Ezért mindig meg tudja menteni azokat , akik az ő segítségével jönnek Istenhez . Hiszen Jézus örökké él , mindig segít nekünk , ha Istenhez jövünk , és a mi érdekünkben szól Isten előtt .
Ilyen Főpapra van szükségünk , aki szent , tiszta , hibátlan , akit nem befolyásolnak a bűnösök , és akit Isten a Menny fölé emelt !
Nem olyan , mint azok a főpapok a régi időkben , akiknek naponta kellett áldozatokat vinni Istennek : először a saját bűneikért , azután a nép bűneiért . Jézusnak ezt nem kell már végeznie . Ő csak egyetlen egy áldozatot vitt Istennek , de az mindörökre érvényes : saját magát áldozta fel !
Mert a Törvény embereket tesz főpappá , akikben megvannak az emberi gyengeségek . A Törvény után azonban Isten szava és esküje következik . Ezzel tette főpappá a Fiút , aki örökre tökéletes .
Látjátok , nekünk ilyen Főpapunk van ! Ez a lényege annak , amit eddig mondtunk . Igen , Jézus a Mennyben a Felséges Isten trónjának jobb oldalán ül ,
és főpapként szolgál a mennyei Szentek Szentjében , az igazi Templomban , amelyet az Úr épített , nem az emberek .
Minden főpapnak az a dolga , hogy ajándékokat és áldozatokat vigyen Isten elé . A mi Főpapunk , Jézus sem kivétel .
De ha még mindig földön élő ember lenne , nem is lehetne pap , hiszen már megvannak azok , akik a Törvény szerint ajándékokat mutatnak be .
Az a szolgálat azonban , amelyet a földi papok végeznek , csak másolata és árnyéka a valódi , mennyei dolgoknak ! Ez abból is látható , hogy amikor Mózes a Szent Sátor felállításához készült , Isten így figyelmeztette : „ Vigyázz , hogy mindent annak a mintájára készíts , amit a hegyen mutattam neked ! ”
Az a szolgálat , amit Isten Jézusra bízott , sokkal magasabb rendű , mint a földi papoké . Ugyanígy , az Új Szövetség , amelyet Jézus hozott létre , sokkal magasabb rendű , mint a Régi Szövetség , mert sokkal jobb ígéretekre épült .
Ha a Régi Szövetség tökéletes lett volna , nem lett volna szükség helyette másikra .
De azzal Isten nem volt megelégedve , ezért így szólt a népéhez : „ Eljön az idő — mondja az Úr — , amikor új szövetséget kötök Izráel népével és Júda népével ,
de ez az új nem olyan lesz , mint a régi , amit őseikkel kötöttem azon a napon , amikor kézen fogva kivezettem őket Egyiptom földjéről . Mivel nem maradtak hűségesek a régi szövetséghez , én is elfordultam tőlük — mondja az ÚR .
Azok után a napok után majd új szövetséget kötök Izráel népével , mondja az ÚR , és az ilyen lesz : törvényeimet beírom értelmükbe , bevésem a szívükbe , Istenükké leszek , ők pedig népemmé lesznek .
Nem lesz többé szükség rá , hogy valaki a testvérét , vagy társát tanítsa . Nem mondja neki : » Ismerd meg az URat « , mert mind ismerni fognak engem , a legkisebbtől a legnagyobbig .
Mert megbocsátom gonoszságaikat , és bűneikre többé nem emlékezem . ”
Isten „ újnak ” nevezte ezt a szövetséget — ez azt jelenti , hogy a Régi Szövetség már nem használható . Ami pedig régi és használhatatlan , az hamarosan el is fog tűnni .
A Régi Szövetségben sok szabály és előírás volt az istentiszteletről és annak helyéről ,
a Szent Sátorról , amelyet emberek építettek . Ennek első részében volt a hétágú mécses-tartó , és az Istennek felajánlott szent kenyerek asztala . Ezt a helyet Szentélynek nevezték .
A második függöny mögött volt a Szentek Szentje .
Ebben volt az arany Füstölő-oltár , és a Szövetség Ládája , amelyet mindenhol arany borított . A ládában volt egy aranykorsó , ebben manna ; meg Áron botja , amely egyszer kivirágzott ; és a Szövetség kőtáblái .
A láda fölött pedig a dicsőséges kérubok , akik beárnyékolták a kegyelem helyét . De most nincs arra idő , hogy ezekről részletesen beszéljünk .
A Szent Sátorban úgy volt minden elrendezve , ahogy az előbb elmondtam . A papok naponta bementek az első sátorba , hogy ott imádják Istent , és papi szolgálatukat elvégezzék .
A második sátorba azonban egyedül a főpap mehetett be , ő is csak évente egyszer . Akkor is csak úgy , ha vért vitt magával . Ezt a vért a saját bűneiért és a nép bűneiért kellett bevinnie , hogy felajánlja Istennek . De csak azokért a bűnökért , amelyeket az emberek úgy követtek el , hogy nem tudták , hogy bűn az , amit tesznek .
Ezzel pedig azt mutatja meg a Szent Szellem , hogy amíg az első sátor áll , addig nem lehet a Szentek Szentjébe bemenni .
Ez a példa a mi korunkra is vonatkozik . Azt jelenti , hogy az Istennek felajánlott ajándékok és áldozatok nem tudták szellemileg tökéletessé tenni azt , aki az áldozatot bemutatta .
Hiszen ezekben a szertartásokban csak ételek , italok , különböző mosakodások , meg egyéb külső dolgok szerepeltek . Ezek csak kívülről érintik az ember testét , de nem változtatják meg a szívét . Isten arra az időre adta ezeket az embereknek , amíg el nem jött a helyreállítás ideje .
Ez az idő pedig most van , hiszen a Főpapunk , Krisztus már eljött . Ő azoknak a jó dolgoknak a Főpapja , amelyek már elérkeztek hozzánk , és amelyek még csak ezután fognak eljönni . De nem földi sátorban végzi a papi szolgálatot , mint azok a papok a régi időkben . Jobb és tökéletesebb sátorban szolgál , amelyet nem emberek építettek , és nem tartozik a teremtett világhoz .
Krisztus nem a kecskék , vagy borjak vérét vitte , hanem a saját vérét , amikor a Mennyben bement a Szentek Szentjébe . Csak egyszer ment be , de örökre ott is marad — és ezzel örökre biztosította számunkra a megmenekülést .
A régi időkben a kecskék és a borjak vérét és a tehén hamuját rászórták az emberekre . Így tették őket „ tisztává ” , de csak külsőleg .
Krisztus vére azonban sokkal-sokkal többre képes ! Megtisztítja lelkiismeretünket a halott tettektől , hogy azután az élő Istent szolgálhassuk . Hiszen Jézus Krisztus tökéletes áldozatként ajánlotta fel magát Istennek az örökkévaló Szellem által .
Krisztus Új Szövetséget kötött velünk . Mert azért halt meg , hogy az embereket megszabadítsa a bűnöktől , amelyeket a Régi Szövetség idején követtek el . És azért is , hogy azok , akiket Isten elhívott , megkapják örökkévaló örökségüket , amelyet Isten ígért nekik .
Hasonló a helyzet itt is . Ezért nem volt érvényes a Régi Szövetség sem a vér , vagyis halál nélkül .
Mózes előbb az egész népnek elmondta a Törvény minden rendelkezését . Azután vette a borjak és kecskék vérét , meg vizet , vörös gyapjút és izsópot , és ráhintette a vért a Törvény könyvére és az egész népre .
Azt mondta : „ Ez a vér teszi érvényessé a Szövetséget , amelyet Isten parancsolt nektek . ”
Ugyanígy vérrel hintette be a Szent Sátrat , és azokat az dolgokat , amelyeket a papok használtak .
A Törvény parancsai szerint szinte mindent vérrel kell „ megtisztítani ” , és a vér kiontása nélkül nincs lehetőség a bűnök megbocsátására .
A Szent Sátor és a régi szertartások csupán hasonlítanak azokra a valódi dolgokra , amelyek a Mennyben vannak . A Földön azokra az áldozatokra volt szükség , amelyekről az előbb beszéltünk , hogy megtisztítsák a földi dolgokat . De a valóságos mennyei dolgok ennél különb áldozatot kívánnak .
Ezért Krisztus nem a földi , emberek által készített Szent Sátorba ment be , hanem egyenesen a Mennybe . A földi Szent Sátor ugyanis csak a másolata az igazinak , amely a Mennyben van . Jézus Krisztus azért ment fel a Mennybe , hogy ott most a mi érdekünkben jelenjen meg Isten előtt .
De nem azért ment be , hogy újra meg újra feláldozza magát . A földi főpapnak valóban minden évben újra meg újra be kellett vinnie a vért a Szentek Szentjébe . Nem a saját vérét vitte , hanem az áldozati állatokét .
Ha Krisztus is földi főpap lenne , neki is már sokszor fel kellett volna áldoznia magát a világ teremtése óta . De csak egyetlen egyszer jelent meg , amikor az idő már a vége felé közeledett , hogy önmagát feláldozza . Ez az egyetlen áldozat viszont egyszer és mindenkorra elegendő , mert amikor Jézus Krisztus saját magát feláldozta , akkor véglegesen leszámolt a bűnnel .
Minden embernek meg kell halnia egyszer , azután pedig ítéletre kerül . Ez egészen biztos .
Ugyanígy egészen biztos , hogy Jézus Krisztus is csak egyszer áldozta fel magát , hogy sok ember bűnét elvegye . Amikor pedig majd másodszor is megjelenik , akkor már nem az emberek bűneit hordozza , hanem azért jön , hogy teljes szabadulást hozzon azoknak , akik várva-várják őt .
A Törvényben csak az árnyéka van meg azoknak a jó dolgoknak , amik el fognak jönni . Ezért a Törvény nem is adhat tiszta képet ezekről a valóságos dolgokról . Így vannak azok az áldozatok is , amelyeket a Törvény szerint évről évre újra be kell mutatni Istennek . Ezek az áldozatok sohasem tudják tökéletessé tenni azokat , akik ilyen módon közelednek Istenhez .
Hiszen ha a Törvény tökéletessé tette volna őket , már régen abbahagyták volna az áldozatokat ! Akkor ugyanis , akik az áldozatokat bemutatták , egyszer s mindenkorra megtisztultak volna , és nem lenne többé bűntudatuk . De nem ez a helyzet !
Az áldozatokat minden évben be kell mutatni , és ezek állandóan a bűnre emlékeztetnek .
Mert a borjak és a kecskék vére nem képes végérvényesen eltörölni a bűnöket .
Ezért mondta Krisztus , amikor bejött a világba : „ Istenem , nem kívántad a bűnért való áldozatokat , sem a hálaáldozatokat , hanem testet alkottál nekem .
Nem lelted örömödet az égőáldozatokban sem a vétekért való áldozatokban .
Ezért azt mondtam : Itt vagyok én , Istenem ! Azért jöttem , hogy véghezvigyem , amit te akarsz , pontosan úgy , ahogy a könyvtekercsben meg van írva rólam ”
Tehát először azt mondja : „ Nem akarod a bűnért való áldozatokat , a hálaáldozatokat , az égőáldozatokat és a vétekért való áldozatokat . ” Pedig ezek olyan áldozatok , amelyeket a Törvény szerint be kell mutatni .
Azután pedig így szól : „ Itt vagyok , eljöttem , hogy teljesítsem akaratodat . ” Ez azt jelenti , hogy Isten megszünteti az áldozatok régi rendjét , és ugyanakkor új rendet vezet be .
Jézus Krisztus valóban véghezvitte mindazt , amit Isten akart . Bennünket pedig Istennek ez az akarata tett az ő számára különválasztott néppé . Igen , ez Jézus testének egyszeri feláldozása által történt meg , amely mindörökké érvényes .
A régi időkben az izráeli papok minden nap szolgálatban álltak , és elvégezték a Törvény által előírt kötelességüket . Újra és újra bemutatták ugyanazokat az áldozatokat , amelyek sohasem tudták eltörölni a bűnöket .
Ezzel ellentétben Krisztus csak egyetlen egy áldozatot mutatott be a bűnökért . Az az egy viszont örökre érvényes . Miután Krisztus ezt befejezte , leült Isten jobb oldalán .
Most már csak arra vár , hogy Isten minden ellenségét Krisztus hatalma alá kényszerítse .
Mert Krisztus ezzel az egyetlen egy áldozatával örök időkre tökéletessé tette azokat , akiket Isten számára különválaszt , és szolgálatára felkészít .
Ugyanezt mondja nekünk a Szent Szellem is . Azt mondja először :
„ Ilyen Szövetséget fogok velük kötni azok után a napok után — mondja az ÚR — törvényeimet a szívükbe vésem , és beírom az értelmükbe . ”
Azután pedig ezt mondja : „ Többé nem fogok visszaemlékezni bűneikre és gonoszságaikra . ”
Ha pedig Isten végérvényesen megbocsátotta a bűnöket , akkor többé nincs semmi szükség a bűnért való áldozatra !
Ezért testvéreim , félelem nélkül , bizalommal és teljesen szabadon bemehetünk a mennyei Szentek Szentjébe . Ez Jézus vére , vagyis halála által lehetséges ,
mivel Jézus megnyitotta az oda vezető utat . Ez új és élő út , amely bevezet a széthasadt függönyön keresztül , a Szentek Szentjébe . A függöny pedig Jézus testét jelképezi .
Hatalmas Főpapunk van , aki Isten családját kormányozza !
Ezért őszinte szívvel és a hit bizonyosságával közeledjünk Istenhez ! Hiszen a szívünket Jézus vére megtisztította a rossz lelkiismerettől , ahhoz hasonlóan , ahogy a tiszta víz lemossa testünkről a piszkot .
Kapaszkodjunk bele erősen ebbe a reménységbe , ne engedjük ki a kezünkből , és bátran valljuk is meg ! Hiszen Isten , akitől az ígéreteket kaptuk , teljesen megbízható , és meg is fogja adni , amit ígért .
Figyeljünk oda egymásra is ! Azon gondolkozzunk , hogyan tudnánk egymást segíteni és bátorítani , hogy jobban szeressük egymást , és jó dolgokat tegyünk !
Ne hagyjuk abba azt a törekvésünket , hogy egyre inkább összegyűljünk , bár vannak olyanok , akik elhanyagolják ezt . Bátorítsuk egymást , és folytassuk az összegyülekezést , mert látjuk , hogy közeledik az a bizonyos Nap !
Mert ha szándékosan továbbra is vétkezünk , miután megismertük az igazságot , akkor nincs többé bűnért való áldozat , amely eltörölhetné bűneinket .
Nem marad más hátra , mint rettegve várni Isten ítéletére és haragjának pusztító tüzére , amely mindenkit elpusztít , aki ellenkezik vele .
Ha valaki Mózes Törvényének nem engedelmeskedett — és ezt két vagy három tanú bizonyította — , akkor a bűnöst meg kellett ölni . Nem volt szabad megkönyörülni rajta .
Akkor vajon mit érdemel az , aki Isten Fiát „ megtapossa ” ? ! Bizony , az ilyen még sokkal súlyosabb büntetést kap ! Igen , mert nem tisztelte Jézus vérét , amellyel ő az Új Szövetséget megkötötte . Pedig ez az a vér , amely az illetőt egyszer már megtisztította ! Az ilyen ember súlyos büntetést érdemel , mert a Kegyelem Szellemét megbántotta !
Mert ismerjük azt , aki ezt mondta : „ Enyém a bosszúállás , én megfizetek ! ” És ezt is mondta : „ Az Úr fogja megítélni népét . ”
Bizony , rettenetes , az élő Isten kezébe kerülni !
Emlékezzetek azokra az időkre , amikor először megismertétek az igazságot ! Milyen sok szenvedést kellett elviselnetek , mégis kitartottatok .
Volt , hogy sokak előtt megszégyenítettek , és gonoszul bántak veletek . Ti pedig segítettétek azokat , akik hasonlóan szenvedtek ,
vagy akiket börtönbe zártak — és együtt szenvedtetek velük . Még azt is jókedvvel viseltétek , amikor a vagyonotokat erőszakkal elvették tőletek . Hiszen tudtátok , hogy sokkal értékesebb és örökkévaló kincsetek van .
Ezért hát őrizzétek meg ezt a bátorságot és hitet , mert nagy jutalom vár rátok !
Legyetek türelmesek és kitartók , mert miután mindent véghez vittetek , amit Isten akar , megkapjátok tőle , amit megígért !
Hiszen ő mondta : „ Hamarosan megérkezik , akit várunk , nem fog elkésni .
Szolgám , akit elfogadtam , aki bízik és hisz bennem , örökké élni fog , de ha fél és visszafordul , akkor nincs kedvemre . ”
Mi azonban nem azok közé tartozunk , akik visszafordulnak és elvesznek , hanem azokhoz , akik hisznek , hogy megmentsék a lelküket .
Hinni pedig azt jelenti , hogy bizonyosak vagyunk abban , amit remélünk . Aki hisz valamiben , az meg van győződve arról , hogy az a dolog valóságosan létezik , annak ellenére , hogy nem látja .
Hitük miatt voltak olyan kedvesek Isten számára azok , akik előttünk éltek .
Hitünk által értjük meg , hogy a világmindenséget Isten a kimondott szava által teremtette , és hogy a láthatókat a láthatatlan dolgokból hozta elő .
Hite által vitt Istennek Ábel jobb áldozatot , mint Kain . Ábel a hite miatt vált Isten számára elfogadhatóvá . Ezt Isten azzal mutatta meg , hogy elfogadta az ajándékait . Bár Ábel már meghalt , a hite által még ma is szól hozzánk !
Hite miatt vitte fel Isten a Földről Énókot , aki sohasem találkozott a Halállal . Nem találták sehol Énókot , mert Isten magához emelte . Az Írások azt mondják róla , hogy mielőtt Isten felvitte magához , Énók megbizonyosodott arról , hogy Isten a kedvét leli benne .
Mert hit nélkül nem lehet Isten tetszését elnyerni . Aki Istenhez közeledni akar , annak hinnie kell abban , hogy Isten létezik . Sőt , abban is , hogy Isten megjutalmazza azokat , akik keresik őt .
Nóét Isten a hite által előre figyelmeztette azokról a dolgokról , amelyeket akkor még nem lehetett látni . Így Nóé tisztelettudó engedelmességgel felépítette a Bárkát , hogy megmentse a családját . Ezzel , és a hite által bizonyította , hogy a világ méltó az ítéletre . Őt magát pedig a hite alapján tekintette Isten elfogadhatónak .
Hite által engedelmeskedett Ábrahám , amikor Isten hívta , hogy költözzön más helyre . Ábrahámnak fogalma sem volt róla , hol van az a hely , csak azt tudta , hogy Isten neki ígérte , tehát egyszer valóban az övé lesz .
Hite által lakott Ábrahám azon a megígért földön , mintha menekült lett volna egy idegen országban . Sátorban lakott , akárcsak Izsák és Jákób , akiknek Isten ugyanazt az ígéretet tette .
Azért tudott így élni , mert hittel várta azt a várost , amelynek alapja szilárd , és amelyet maga Isten tervezett és épített .
Sárának addig még nem született gyermeke , és már túl öreg volt ahhoz , hogy szüljön . Ábrahám hite által Sára mégis képessé vált arra , hogy gyermeket foganjon és szüljön . Ez azért történt , mert Ábrahám megbízhatónak tartotta Istent , aki gyermeket ígért neki .
Így történt , hogy ettől az egyetlen férfitől , Ábrahámtól — aki akkor már közel volt a halálhoz — olyan sokan származtak , mint égen a csillagok , vagy mint tengerparton a homokszemek .
Ezek az emberek mind hitben éltek és haltak meg . De életükben nem kapták meg , amit Isten nekik ígért . Csak távolról látták azokat , és már előre örültek az ígéretek beteljesülésének . Nyíltan elismerték , hogy idegenek , akik csak átutazóban vannak a Földön .
Ezzel azt is kifejezték , hogy várják és keresik a saját hazájukat .
Mert ha abba az országba kívánkoztak volna vissza , ahonnan eljöttek , bőven lett volna idejük , hogy visszatérjenek .
De ők sokkal jobbat kívántak : olyan ország után vágyakoztak , amely a Mennyben van . Ezért Isten sem szégyelli , hogy Istenüknek nevezzék , és valóban elkészítette számukra azt a mennyei várost !
Ugyanis hitte , hogy Isten még a halálból is fel tudja támasztani Izsákot . Amikor Isten megfogta Ábrahám kezét , és nem engedte , hogy a fiát feláldozza , az valóban olyan volt , mintha Izsák feltámadt volna .
Izsák is a hite által nézett a messze jövőbe , és áldotta meg a fiait , Jákóbot és Ézsaut .
A haldokló Jákób is hittel áldotta meg József mindkét fiát , és botja végére támaszkodva imádkozott .
Élete végén József is hittel beszélt arról , hogy Izráel népe majd egyszer ki fog menni Egyiptomból , és arról is rendelkezett , hogy akkor majd hová temessék el a csontjait .
Hitük által bátorodtak fel Mózes szülei , hogy újszülött fiukat három hónapos koráig rejtegessék . Hiszen látták , milyen gyönyörű a kis Mózes , és nem féltek a király parancsának ellene szegülni .
Amikor Mózes felnőtt , hite által utasította vissza , hogy a fáraó leánya fiának tekintsék .
Inkább akart együtt szenvedni Isten népével , mint a bűnös élet pillanatnyi örömeit élvezni .
Úgy tartotta , hogy a Krisztusért szenvedni többet ér , mint Egyiptom összes kincse . Mert Mózes hit által arra a jutalomra tekintett , amelyet Istentől várt .
Hitére támaszkodva otthagyta Egyiptomot , és nem félt a király haragjától . Ingadozás nélkül kitartott , mert Istenre nézett , aki láthatatlan .
Mózes hittel készítette el a pászkabárányt , és kente be az ajtófélfákat vérrel . Azért tette ezt , hogy a Pusztító hozzá ne nyúlhasson Izráel elsőszülött fiaihoz .
Hit által tudott az egész nép átmenni a Vörös-tengeren , amikor Mózes vezette őket . Úgy mentek át a tengeren , mintha csak a szárazon jártak volna ! Amikor pedig az egyiptomiak is megpróbálták ugyanezt , mind belefulladtak a tengerbe .
Izráel népének hite által dőlt le Jerikó városának fala , miután hét napon keresztül körüljárták .
Hite miatt menekült meg Ráháb , a prostituált : nem ölték meg , mint a többi engedetlent . Ráháb ugyanis jó szívvel befogadta házába az izráeli kémeket .
Szükség van-e még további példákra ? Nincs elég idő , hogy Gedeonról , Bárákról , Sámsonról , Jeftéről , Dávidról , Sámuelről és a prófétákról is beszéljek .
Nekik valóban erős hitük volt ! Hitük által országokat hódítottak meg , hit által igazságosan uralkodtak , hit által megkapták Isten ígéreteit , hit által bezárták az oroszlánok száját ,
hit által eloltották a dühöngő tüzet , hit által megmenekültek a kard általi haláltól , hit által felerősödtek a gyengeségből , hit által hősökké lettek a csatában és megfutamították az ellenséges seregeket .
Asszonyok hit által visszakapták halottaikat , akik újra életre keltek . Másokat megkínoztak , mégis visszautasították a szabadulást , hogy majd jobb feltámadásban legyen részük .
Egyeseket kigúnyoltak és megkorbácsoltak , másokat megbilincseltek és börtönbe zártak .
Voltak , akiket kövekkel dobáltak halálra , másokat kettéfűrészeltek , vagy karddal öltek meg . Egyesek közülük csupán báránybőr , vagy kecskebőr ruhát viseltek , bujdostak , és szegénységben éltek . A többiek gonoszul bántak velük és elnyomták őket .
Pusztákon és a hegyek között bujdostak , barlangokban és földbe vájt odúkban rejtőztek . Őket nem érdemelte meg a világ !
Bár mind híresek voltak a hitük miatt , mindeddig még nem kapták meg az ígéretet .
Nem kapták meg , mert Isten valami jobbat tervezett a számunkra . Csak velünk együtt fogják elérni a tökéletességet .
A hit embereinek ez a nagy serege körülvesz bennünket ! Az ő életük mutatja meg igazán , mit jelent a hit . Ezért hát , mi is dobjunk le magunkról minden terhet , amely akadályoz bennünket , s még azt a bűnt is , amely szívósan tapad ránk , és el akar gáncsolni ! Kitartással fussuk végig az előttünk lévő versenypályát !
Közben azonban ne vegyük le szemünket Jézusról , aki hitünk elkezdője és befejezője ! Ő azért az örömért , amelyet Isten tűzött célul elé , elszenvedte még a kereszten való kivégzést is , és nem törődött azzal a szégyennel , amelyet ez jelentett . Most pedig elfoglalta a helyét Isten trónjának jobb oldalán .
Gondoljatok Jézusra ! Türelmesen elviselte , amikor a bűnösök gonoszul bántak és makacsul ellenkeztek vele . Ha erre gondoltok , nem fogtok belefáradni munkátokba , sem nem vesztitek el a kedveteket .
A bűn elleni harcotokban még nem kellett szembenéznetek a halállal .
Isten fiai vagytok , és ő bátorít benneteket . De ezt a bátorítást elfelejtettétek : „ Fiam , vedd komolyan , ha az ÚR nevel téged , és ne veszítsd el a kedved , amikor megfegyelmez !
Mert az ÚR megneveli azokat , akiket szeret , és megfenyít mindenkit , akit a fiává fogad . ”
Fogadjátok el , és vessétek alá magatokat az ilyen nevelésnek ! Tekintsétek az Édesapátoktól jövő megfegyelmezésnek ! Mert ez azt bizonyítja , hogy Isten úgy bánik veletek , mint a fiaival . Hiszen minden fiút megnevel az apja .
Mindenkinek szüksége van a fegyelmezésre . De ha sohasem kaptok fegyelmezést , akkor nem is vagytok igazán Isten fiai , csak törvénytelen gyerekek .
Ezen kívül mindegyikünket fegyelmezett és fenyített földi édesapánk , akit tisztelünk . Akkor mennyivel inkább kell engedelmeskednünk szellemi Édesapánknak , hogy élhessünk ? !
Földi apánk csak rövid ideig fegyelmezett bennünket , ahogy neki tetszett . Isten azonban a mi érdekünkben fegyelmez és nevel . Abból a célból teszi ezt , hogy szentek lehessünk , olyanok , mint ő .
A fegyelmezés , meg a fenyítés egyáltalán nem kellemes , amikor el kell szenvednünk . Sőt , inkább fájdalmas , és szomorúságot okoz ! Később mégis igazságosságot és békességet eredményez annak az életében , aki a fegyelmezés által megedződött .
Ezért ne szomorkodjatok , hanem emeljétek fel a fejeteket ! Ne legyetek gyengék , hanem erősítsétek meg magatokat !
Egyenes utakon járjatok , és helyesen éljetek , hogy megmeneküljetek , és gyengeségeitek miatt el ne vesszetek !
Igyekezzetek mindenkivel békességben élni ! Törekedjetek arra , hogy bűn nélkül éljetek , mert aki nem szent , az sohasem fogja meglátni az Urat !
Vigyázzatok , hogy Isten kegyelmétől senki el ne forduljon ! Vigyázzatok , hogy senkiben ne növekedjen fel a keserűség , mint egy mérgező növény , mert ez sok más embert is megmérgezhet !
Közöttetek senki ne éljen szexuális bűnben ! Senki se legyen istentelen , mint Ézsau , aki egy tál ételért eladta elsőszülöttségi jogát !
Tudjátok , hogy amikor később örökölni akarta az áldást , már nem kapta meg . Nem tudott többé változtatni azon , amit tett , pedig sírva igyekezett megszerezni az apja áldását .
Ti már új helyre érkeztetek . Nem úgy , mint Izráel népe akkor régen , amikor megérkeztek a Sínai hegyhez . Ti most nem kézzelfogható hegyhez jöttetek , amely tűzben ég . Nem sötétséghez , homályhoz , viharhoz ,
a trombita harsogó hangjához , sem a hanghoz , amely rettenetes volt . Olyan félelmetes volt , hogy akik hallották , könyörögtek , hogy ne szóljon hozzájuk többé .
Mert nem tudták elviselni a parancsot , amit kaptak : „ Még ha egy állat érinti a hegyet , azt is meg kell ölni : agyon kell dobálni kövekkel . ”
Olyan rémületes volt a látvány , hogy még Mózes is azt mondta : „ Reszketek a félelemtől . ”
Nem , ti nem ilyen helyre jöttetek ! Az az új hely , ahová érkeztetek , a Sion hegye , az Élő Isten városa , a Mennyei Jeruzsálem , és benne az angyalok ezrei , akik összegyűltek , hogy együtt örvendezzenek .
Ahová érkeztetek , az az elsőszülöttek Eklézsiája , vagyis azoknak az ünnepi összegyülekezése , akiknek a neve fel van írva a Mennyben . Magához Istenhez jöttetek , aki minden ember bírája , és az igazságos emberek szellemeihez , akik tökéletessé váltak .
Jézushoz jöttetek , aki az Új Szövetséget megkötötte . Jézus véréhez jöttetek , amely megtisztít , és sokkal jobb dolgokról beszél , mint Ábel vére .
Vigyázzatok , nehogy visszautasítsátok , amit Isten mond ! Azok sem menekültek meg , akik akkor régen visszautasították , amikor Isten figyelmeztette őket itt a földön . Akkor mi hogyan menekülhetnénk meg , ha elfordulunk Istentől , aki most a Mennyből szól hozzánk ? !
Akkor régen , mikor Isten szólt , a hangja megrázta a földet . Most pedig azt ígéri : „ Még egyszer megrázom a Földet , sőt , még a Mennyet is . ”
Ez a „ még egyszer ” azt jelenti , hogy minden teremtett dolgot megráz , és ezek el fognak tűnni . Csak az marad meg , ami kibírja ezt a megrázást .
Mi pedig olyan királyságot kapunk , amelyet semmi sem rendíthet meg . Ezért hát legyünk hálásak Istennek , és szolgáljuk olyan módon , ahogy neki tetszik : tisztelettel és félelemmel !
Mert a mi Istenünk olyan , mint a tűz , amely mindent megemészt !
Szeressétek egymást továbbra is , hiszen Krisztusban testvérek vagytok !
A vendégszeretetről ne feledkezzetek el ! Voltak , akik ilyen módon angyalokat vendégeltek meg , anélkül , hogy észrevették volna .
Gondoljatok azokra , akik börtönben raboskodnak , mintha ti is a fogolytársaik lennétek ! Ne felejtsétek el azokat , akik szenvednek , hiszen ti is testben éltek !
Mindannyian tartsátok tiszteletben a házasságot ! A férj és feleség közötti szexuális kapcsolatot tartsátok tisztán , mert Isten elítéli a szexuális bűnben élőket és a házasságtörőket !
Tartsátok távol magatoktól a pénz utáni vágyakozást , és elégedjetek meg azzal , amitek van ! Mert Isten azt mondta : „ Sohasem hagylak cserben , sem nem hagylak magadra . ”
Ezért bizalommal mondhatjuk : „ Az ÚR megsegít engem , nem félek . Ember mit árthat nekem ? ”
Ne feledkezzetek meg a vezetőitekről , mert ők tanítottak benneteket Isten szavára . Figyeljétek meg , hogyan éltek és haltak meg , és kövessétek a hitüket !
Jézus Krisztus tegnap , ma és mindörökké ugyanaz !
Ne engedjétek , hogy különféle idegen tanításokkal félrevezessenek benneteket ! Isten kegyelmével erősítsétek meg a szíveteket , ne különböző ételekre vonatkozó szabályok betartásával , mert azoknak semmi értelmük sincs !
Nekünk olyan oltárunk van , amelyről nem ehetnek azok , akik a Szent Sátorban szolgálnak .
Mert a főpap az állatok vérét beviszi a Szentek Szentjébe bűnért való áldozatul , de azoknak az állatoknak a testét a táboron kívül kell elégetni .
Ugyanígy , Jézus is a város kapuján kívül szenvedett . Azért halt meg , hogy a saját vére által tegye a népét szentté .
Ezért menjünk ki a táborból Jézushoz , és fogadjuk el ugyanazt a megaláztatást , amely őt érte !
Mert itt a földön nincs örökkévaló városunk , hanem azt a várost várjuk , amely majd egyszer eljön .
Ezért Jézus által szüntelenül vigyük Isten elé áldozatunkat : dicsérjük őt szívvel-lélekkel , és hirdessük dicsőségét !
Ne feledkezzetek meg arról , hogy másokkal jót tegyetek , és adjatok azoknak , akik rászorulnak ! Az ilyen áldozatok kedvesek Istennek .
Engedelmeskedjetek vezetőiteknek , és maradjatok a fennhatóságuk alatt ! Hiszen felelősek értetek , figyelmesen vigyáznak rátok és a lelketekre . Erről majd számot kell adniuk Isten előtt ! Engedelmeskedjetek tehát nekik , hogy a munkájukban örömük teljen , és ne szomorúságot okozzon nekik ! Ha megnehezítitek a dolgukat , az nem válik a javatokra .
Továbbra is imádkozzatok értünk , mert meg vagyunk győződve róla , hogy lelkiismeretünk tiszta Isten előtt , hiszen mindig arra törekszünk , amit helyesnek látunk .
Különösen azért kérlek , hogy imádkozzatok , hogy hamarosan visszatérhessek hozzátok !
Testvérek , kérlek benneteket , fogadjátok el ezt a bátorító üzenetet , hiszen igen röviden írtam nektek !
Tudjátok meg , hogy Timóteus testvérünket kiengedték a börtönből . Ha idejében megérkezik , akkor együtt megyünk hozzátok .
Üdvözletünket küldjük minden vezetőtöknek , és minden testvérnek . Az Itáliában élő testvérek is köszöntenek benneteket !
Isten kegyelme legyen veletek !
Jakab , Isten és az Úr Jézus Krisztus szolgája , üdvözletét küldi Izráel tizenkét törzsének , akik a világon mindenfelé szétszóródtak .
Testvéreim , örüljetek , amikor különböző megpróbáltatásokat kell elviselnetek !
Miért ? Mert ezek a nehézségek a hiteteket teszik próbára . Ha pedig hitetek kiállja a próbát , az kitartóvá tesz benneteket .
De a türelemmel való kitartásban jussatok el egészen a tökéletes tettekig ! Így lesztek tökéletesek és teljesek , akikben nincs semmi hiányosság .
Ha valakinek nincs elég bölcsessége , egyszerűen csak kérje Istentől , és meg fogja kapni ! Hiszen Isten mindenkinek örömmel és nagylelkűen ad , és nem néz le senkit .
De aki kér , bizalommal kérjen , ne kételkedve ! Mert aki kételkedik , hasonlít a tenger hullámaihoz , amelyeket a szél ide-oda dobál .
Az ilyen ember ne remélje , hogy megkapja , amit az Úrtól kér !
Mert aki kételkedik , annak a lelke kétfelé ingadozik , nem képes elszánni magát , állhatatlan és megbízhatatlan mindenben .
A szegénységben élő testvér azzal a szellemi gazdagsággal dicsekedjen , amelyet Istentől kapott .
A gazdag pedig megalázottságával dicsekedhet , hiszen ő is éppúgy elmúlik , mint a mezőn a virágok .
Mert felkel a nap , és égető sugaraival elszárítja a növényeket , lehullnak a virágok , és szépségük elmúlik . Ugyanígy múlik el a gazdag ember is . Egyik nap még üzleti terveket készít , a másik nap már halott .
Boldog és áldott , aki kiállja a próbát , mert megkapja az örök élet koronáját . Ezt ígérte Isten azoknak , akik szeretik őt .
Amikor kísértések érnek valakit , ne mondja , hogy Isten akarja rávenni a gonoszságra ! Mert Isten nem kísérthető semmi gonosszal , és ő maga senkit nem kísért .
Ha valakiben feltámad a gonosz dolgok iránti kívánság , akkor valójában a saját szívének kívánsága csalogatja rossz irányba .
Ez a gonosz kívánság azután gyökeret ver benne , majd bűnös tetteket eredményez . Amikor pedig a bűn eluralkodik valakiben , az halálhoz vezet .
Szeretett testvéreim , ne hagyjátok magatokat becsapni !
Minden jó dolog és tökéletes ajándék felülről jön , attól , aki az égitestek Teremtője . Ő mindig ugyanaz , és nem változik , mint az égitestek fénye .
Isten azt akarta , hogy a gyermekei legyünk . Ezért „ megszült ” bennünket az igazság üzenete által . Így lettünk a teremtményei között a legfontosabbak .
Tanuljátok meg , szeretett testvéreim : mindenki készségesen hallgassa meg a másikat , de jól gondolja meg , mit beszél , és ne legyen hirtelen haragú !
Mert az emberi harag nem vezet az Isten szerint való igaz élethez .
Ezért takarítsatok ki magatokból minden gonoszságot és aljas szándékot ! Szelíden és alázattal fogadjátok szívetekbe Isten beszédét és tanítását , amely meg tudja menteni a lelketeket !
De amit Isten mond , azt tegyétek is meg , ne csak hallgassátok ! Ha csak hallgatjátok , de nem teszitek meg , becsapjátok magatokat .
Van aki csak hallgatja Isten tanítását , de nem engedelmeskedik neki . Az ilyen ember úgy jár , mint aki megnézi arcát a tükörben ,
azután elmegy , és azonnal el is felejti , amit látott .
Isten Törvénye tökéletes , és a szabadságra vezet . Ha valaki ezt szorgalmasan tanulmányozza , nem tér el tőle , hanem annak megfelelően él és cselekszik , az nem feledékeny hallgatója a tanításnak , és minden dolgában áldott lesz .
Ha valaki istenfélő embernek tartja magát , de nem fegyelmezi meg a nyelvét , akkor becsapja magát . Az ilyen vallásosság semmit sem ér !
Ellenben az Atya-Isten azt tekinti tiszta és tökéletes istentiszteletnek , amikor gondoskodunk az árvákról és özvegyekről , és tisztán tartjuk magunkat a világ gonosz hatásától .
Testvéreim , ti hisztek dicsőséges Urunkban , Jézus Krisztusban . Ezért hát ne kivételezzetek senkivel !
Képzeljétek el , hogy bejön a gyülekezetbe egy jól öltözött , aranygyűrűs ember , és bejön egy szegény is , piszkos ruhában .
Ha a jól öltözött emberhez különleges figyelemmel fordultok , és azt mondjátok neki : „ Ülj le erre a kényelmes helyre ! ” A szegénynek meg azt mondjátok : „ Te csak állj meg ott ! ” , vagy : „ Ülj le ide , a lábam elé ! ”
— akkor különbséget tesztek közöttük , és gonosz módon azt gondoljátok , hogy az egyik ember fontosabb , mint a másik .
Figyeljetek ide , kedves testvéreim ! Isten kiválasztotta azokat az embereket , akiket a világ szegénynek tart , hogy a hitük által gazdagok legyenek . Kiválasztotta őket , hogy övék legyen a Királyság , amelyet Isten azoknak ígért , akik szeretik őt .
Ti pedig ilyen megalázó módon bántok a szegényekkel ? ! Pedig a gazdagok azok , akik mindig uralkodni akarnak rajtatok . Ők visznek benneteket a bíróság elé .
Ők azok , akik gonosz dolgokat mondanak Jézus szép nevéről , amelyről titeket is elneveztek .
Ez a királyi törvény az Írásokban található : „ Úgy szeresd a másik embert is , mint saját magadat ! ” Ha ennek a parancsnak engedelmeskedtek , jól teszitek !
De ha az egyik embert fontosabbnak tartjátok a másiknál , akkor bűnt követtek el , és Isten Törvénye ellen vétkeztek .
Hiszen ha valaki csak egy dologban bűnös , különben pedig az összes többi parancsot megtartja , mégis az egész Törvény ellen vétkezik .
Isten azt mondta : „ Ne csald meg a feleségedet , vagy férjedet ! ” De ugyanaz az Isten ezt is mondta : „ Ne kövess el gyilkosságot ! ” Így ha nem csalod meg a házastársadat , de meggyilkolsz valakit , akkor is az egész Törvény ellen vétkezel .
Titeket a szabadság törvénye alapján fognak megítélni . Erre mindig emlékezzetek , ha mondtok , vagy tesztek valamit !
Ha valaki nem bánik irgalommal másokkal , őt is irgalmatlanul fogják elítélni . Az irgalom azonban erősebb , mint az ítéletet , és legyőzi azt .
Testvéreim , ha valaki azt mondja , hogy hisz , de ez a tetteiből nem látszik meg , akkor annak az embernek a „ hite ” nem ér semmit ! Vajon az ilyen „ hit ” által megmenekülhet-e ?
Ha például egy testvérnek — akár férfinak , akár nőnek — nincs rendes ruhája , és nincs mit ennie ,
akkor hiába mondjátok neki : „ Isten veled , remélem , nem fogsz fázni , és lesz mit enned . ” Ha nem adtok neki ruhát és ennivalót , ugyan mit érnek a szavak ? Bizony , nem érnek semmit !
Ugyanígy van a hit is : ha nem követik a tettek , akkor halott . Nem ér semmit , mert nincs benne élet .
De azt mondhatja valaki : „ Neked hited van , nekem meg tetteim . ” Jó , akkor próbáld megmutatni a „ tettek nélküli hitedet ” , én pedig azzal mutatom meg , hogy hiszek , amit a hitem alapján teszek !
Hiszitek , hogy csak egyetlen Isten van ? Helyes ! De gondoljátok meg , hogy ezt a gonosz szellemek is hiszik — és reszketnek a félelemtől !
Ó , ti ostobák ! Bebizonyítsam nektek , hogy az a hit , amelyből nem következnek tettek , nem ér semmit ?
Ábrahám , ősapánk is azzal vált Isten számára elfogadhatóvá , amit tett : felajánlotta Istennek az oltáron a fiát , Izsákot .
Ebből láthatjátok , hogy Ábrahám hite és a tettei összhangban voltak . A hite azzal vált tökéletessé , amit a hite alapján tett .
Így teljesedett be , amit a Írás mond : „ Ábrahám hitt Istennek , és bízott benne . Isten pedig elfogadta Ábrahám hitét , és elfogadta őt magát is ” . Ezért nevezte Isten a „ barátjának ” Ábrahámot .
Látjátok tehát , hogy az embert a tettei teszik valóban elfogadhatóvá Isten számára . Pusztán a hite által ez nem lehetséges .
Ugyanerre példa a prostituált Ráháb esete is . Ő is a tettei alapján lett Isten számára elfogadhatóvá , amikor házába fogadta az izráeli kémeket , és segített nekik , hogy másik úton meneküljenek el az üldözők elől .
Ahogyan az ember teste halott a szellem nélkül , ugyanúgy a hit is halott , ha nem tesz semmit .
Testvéreim , ne akarjatok túl sokan tanítók lenni ! Tudjátok , hogy bennünket , tanítókat szigorúbban fognak megítélni .
Azért figyelmeztetlek benneteket , mert mindannyian sokszor vétkezünk . Aki a beszédében nem vétkezik , az már tökéletes ! Hiszen , ha a beszédén tud uralkodni , akkor az egész testét is uralma alatt tartja .
A lovak szájába zablát teszünk , hogy engedelmeskedjenek akaratunknak . Így a zablával a ló egész testét irányítani tudjuk .
Vagy gondoljatok a hajókra ! Lehetnek bármilyen nagyok , és bármilyen erős szelek hajtják is őket , az irányításukhoz elég egy kis kormány : arra fordulnak , amerre a kormányos akarja .
Ugyanígy van a nyelv is : bár csak kis része a testnek , mégis azzal dicsekedhet , hogy igen nagy hatása van ! Gondoljatok arra , milyen nagy erdőt tűzbe boríthat egyetlen lángnyelvecske !
Bizony , a nyelv is olyan veszélyes , mint a tűz ! Testrészeink közül a nyelvünkkel , vagyis a beszédünkkel tudjuk a legnagyobb bajt okozni , és a legsúlyosabb gonoszságokat elkövetni . Beszédünkkel tönkre tehetjük egész testünket és életünket . Olyan tüzet gyújthatunk vele , amely elpusztíthat bennünket . Miért ? Mert a nyelv tüzét a pokol lángjai gyújtják meg .
Mindenféle vadállatot meg lehet szelídíteni : a madarakat , szárazföldi és tengeri állatokat is . Sőt , az emberek meg is szelídítették őket .
De a nyelvet senki ember nem tudja megszelídíteni , mert az maga a nyughatatlan gonoszság , és tele van halálos méreggel .
Nyelvünkkel áldjuk és dicsérjük Urunkat és Atyánkat . De ugyanazzal a nyelvvel átkozzuk az embereket , akiket Isten a saját képére teremtett !
Ugyanabból a szájból származik áldás és átok ! Testvéreim , nem lenne szabad , hogy ilyesmi megtörténjen !
Láttatok már olyan forrást , amelyből hol jóízű , hol meg keserű víz folyik ? !
Vagy gondoljátok meg , testvéreim , teremhet-e a fügefa olajbogyót , vagy a szőlő fügét ? Ugyanígy , édes víz sem eredhet sós forrásból .
Van közöttetek bölcs és értelmes ember ? Mutassa meg a bölcsességét egész életével és olyan jótettekkel , amelyeket szelídséggel vitt végbe .
Ha ellenben keserű irigység és önzés van a szívetekben , ne dicsekedjetek a „ bölcsességetekkel ” ! Az ilyen dicsekvés hazugság lenne , amely eltakarja az igazságot .
Az ilyen „ bölcsesség ” nem a Mennyből jön , nem Istentől származik , nem a Szent Szellemtől , hanem a földről , sőt a gonosz szellemektől .
Mert ahol irigység , féltékenység és önző törekvések uralkodnak , ott zűrzavar és mindenféle gonosz dolog is megtalálható .
A Mennyből , vagyis Istentől származó bölcsesség elsősorban tiszta , azután békeszerető , figyelmes , kíméletes , megértő , és nagyon irgalmas . Az ilyen bölcsesség sok jó „ gyümölcsöt ” terem , azon kívül igazságos , őszinte , és nem kivételez senkivel .
Akik békességet teremtenek , békességben vetnek el olyan magokat , amelyekből idővel az igazságosság „ gyümölcse ” terem , vagyis olyan dolgok , amelyek Isten számára kedvesek .
Miért harcoltok , vitatkoztok és veszekedtek egymással ? Mert folyton önző kívánságok dúlnak a szívetekben !
Nagyon kívántok megszerezni bizonyos dolgokat , de nem kapjátok meg . Ezért gyilkoltok , irigykedtek másokra , és mégsem tudjátok megszerezni , amit szeretnétek . Veszekedtek és harcoltok , mégsem kapjátok meg , amit akartok , mert nem kéritek .
Vagy ha kéritek is , mégsem kapjátok meg , mert nem helyes indulattal kéritek . Hiszen csak arra kellene , hogy önző módon magatok élvezzétek .
Olyanok vagytok Isten iránt , mint a férjéhez hűtlen , házasságtörő asszony ! Hát nem tudjátok , hogy a világot szeretni annyi , mint Istent gyűlölni ? ! Ha valaki a világ barátja akar lenni , Isten ellensége lesz .
Vagy azt gondoljátok , az Írás csak üres beszéd ? ! Pedig az Írás azt mondja , hogy a Szent Szellem féltékeny és erős szeretettel kíván bennünket , hogy csakis az övéi legyünk . Isten maga adta a Szent Szellemet , hogy bennünk éljen .
Isten azonban egyre nagyobb kegyelmet ad nekünk . Ezért mondja az Írás : „ Isten ellenáll a büszkéknek , de kegyelmet ad az alázatosnak . ”
Adjátok hát oda magatokat Istennek , és engedelmeskedjetek neki ! Ugyanakkor álljatok ellen a Sátánnak , és ő el fog szaladni tőletek !
Jöjjetek közel Istenhez , és ő is közeledni fog hozzátok ! Ti bűnösök , takarítsátok ki a bűnöket az életetekből ! Tisztítsátok meg a szíveteket , és ne próbáljátok többé Istent is , meg a világot is követni !
Ahogyan Istenhez közeledtek , szomorkodjatok , bánjátok meg a bűneiteket , és sírjatok ! Nevetés helyett sírjatok , öröm helyett szomorkodjatok !
Alázzátok meg magatokat Isten előtt , és ő majd felemel benneteket !
Testvéreim , ne kritizáljátok egymást ! Mert aki testvérét vádolja , vagy elítéli , az a Törvényt kritizálja és ítéli el . Ha pedig a Törvényt elítéled , akkor nem engedelmeskedsz neki , és bíróvá teszed magadat .
Pedig csak egyetlen Törvényhozó és Bíró van : Isten ! Ő az , aki meg tud menteni , vagy el tud pusztítani . De ki vagy te , hogy a másik ember felett bíráskodsz ? !
Vannak , akik azt mondják : „ Ma vagy holnap elmegyünk abba a városba . Ott maradunk egy évig , üzleteket kötünk , és sok pénzt keresünk ” . Jól figyeljetek !
Azt sem tudjátok , mit hoz a holnap ! Hiszen az egész életetek olyan , mint a pára , amely csak kevés ideig látszik , azután szétfoszlik .
Ehelyett azt kellene mondanotok : „ Ha az Úr akarja , és élünk , ezt meg ezt fogjuk tenni . ”
Ti pedig magabiztosak és büszkék vagytok — minden ilyen büszkeség gonosz dolog !
Ha valaki elmulasztja a lehetőséget , hogy valami jót tegyen , bűnt követ el .
Gazdagok , figyeljetek rám ! Jajgassatok , és hangosan sírjatok , mert nyomorúság következik rátok !
Gazdagságotok elpusztult , szép ruháitokat a moly rágta szét ,
aranyotokat és ezüstötöket pedig rozsda emésztette meg . Éppen ez a rozsda lesz a bizonyíték ellenetek . Sőt , ez a rozsda még a testeteket is megemészti , mint a tűz ! Képesek voltatok még az utolsó napokban is vagyont gyűjteni !
Figyeljetek , gazdagok ! A földjeiteken dolgozó aratómunkások fizetéséből elloptatok . De az a rész , amelyet nem fizettetek ki nekik , vádol benneteket Isten előtt ! Isten , a Seregek Ura pedig meghallotta a becsapott aratómunkások kiáltását .
Gazdagok , ti bőségben és pazarlóan éltetek , s amit csak megkívántatok magatoknak , megszereztétek . Meghizlaltátok magatokat , mint az állatokat szokták a levágás napjára .
Elítéltétek és meggyilkoltátok az ártatlan embereket , akik nem álltak ellen nektek .
Testvéreim , az Úr vissza fog jönni , de addig várjatok türelmesen ! Gondoljatok a földművesre , aki türelmesen várja , hogy szántóföldje gazdag termést hozzon ! Igen , türelmesen várja , amíg az őszi és a tavaszi eső megöntözi a földet .
Ti is várjatok türelemmel ! Erősítsétek meg a szíveteket , mert az Úr hamarosan visszajön !
Testvéreim , többé ne panaszkodjatok egymásra , nehogy elítéljenek benneteket ! Nézzétek , a Bíró már az ajtó előtt áll !
Emlékezzetek a prófétákra , akik az Úr nevében szóltak ! Kövessétek a példájukat : sok gonosz dolgot szenvedtek el , mégis türelmesek maradtak .
Gondoljatok arra , hogy áldottnak mondjuk azokat , akik a szenvedésben kitartottak ! Hallottatok Jóbról , aki türelmesen viselte a szenvedést . Tudjátok , mennyire bőségesen megáldotta végül az Úr — így mutatta meg jóságát és irgalmát !
Testvéreim , a legfontosabb , hogy ezentúl ne esküdözzetek égre-földre , se semmi másra , amikor megígértek valamit ! Amikor „ igen ” -t mondotok , az legyen valóban „ igen ” . Ha pedig „ nem ” -et , az legyen valóban „ nem ” ! Különben ítélet alá kerülhettek .
Ha közületek valaki bajban van , imádkozzon ! Ha örül , énekeljen !
Aki beteg , hívja magához a helyi gyülekezet vezetőit ! Azok pedig imádkozzanak érte , és kenjék meg olajjal a beteget az Úr nevében !
Mert a hitből való imádság hatására a beteg meg fog gyógyulni : az Úr helyreállítja az egészségét . Ha pedig a beteg valami bűnt követett el , az Úr megbocsát neki .
Ezért mondjátok el egymásnak a bűneiteket , és imádkozzatok egymásért , hogy meggyógyuljatok ! Mert az igazságos ember erőteljes imádsága hatalmas dolgokra képes .
Illés próféta is ugyanolyan ember volt , mint mi . Amikor erősen imádkozott , hogy ne legyen eső az országban , nem is esett három és fél évig .
Amikor pedig újra imádkozott , az ég ismét esőt adott , és a föld is termést hozott .
Testvéreim , előfordulhat , hogy közületek valaki letér az igaz útról . Ekkor valaki más segíthet neki , hogy visszataláljon Istenhez .
Aki segít neki , tudja meg , hogy a haláltól menti meg annak a bűnösnek a lelkét , egyúttal pedig sok bűnt segít eltakarni .
Péter , Jézus Krisztus apostola üdvözletét küldi Isten kiválasztott népének , akik szétszóródva élnek Pontuszban , Galáciában , Kappadóciában , Ázsiában és Bitiniában .
Az Atya-Isten réges-régen elhatározta , hogy kiválaszt , és szent népévé tesz benneteket a Szent Szellem által . Isten arra választott ki benneteket , hogy engedelmeskedjetek neki , és hogy megtisztítson titeket a Jézus Krisztus vére , vagyis halála által . Isten adjon nektek egyre több kegyelmet és békességet !
Áldott legyen az Isten , Urunknak , Jézus Krisztusnak Atyja , aki nagy irgalmából újjá szült bennünket Jézus Krisztusnak a halálból való feltámasztása által . Így lett új életünk . Ez pedig élő reménységet jelent a számunkra .
Most tehát reménységgel várjuk , hogy megkaphassuk örökségünket , amelyet semmi sem tehet tönkre , amely soha meg nem fakul , és sohasem veszít az értékéből , mert a Mennyben őrzik a számunkra .
Mindez a tiétek , akiket Isten hatalma védelmez a hitetek által , ameddig a teljes megmenekülést el nem éritek . Ez a megmenekülés már el van készítve , de csak az idők végén válik mindenki számára jól láthatóvá .
Ezért nagy öröm tölt el benneteket , annak ellenére , hogy most még egy kis ideig különböző megpróbáltatások szomorúságot okoznak nektek .
Miért van ez így ? Mert szükséges , hogy ezek a nehézségek próbára tegyék a hiteteket , vajon valódi-e . Az igazi hit ugyanis értékesebb a színtiszta aranynál . Az aranyat tűzzel tisztítják meg , mégsem marad meg örökké . Hitetek viszont , miután kipróbálták , és valódinak bizonyult , dicséretet , elismerést és dicsőséget szerez nektek , amikor Jézus Krisztus megjelenik .
Igaz , ti nem ismertétek Jézust személyesen , de mégis szeretitek őt . Bár most sem látjátok , mégis hisztek benne , és dicsőséges öröm tölt el benneteket , amelyet lehetetlen szavakkal kifejezni .
Így éritek el a hitetek célját : lelketek megmentését .
Ezt a megmenekülést próbálták megérteni , ezt kutatták nagy szorgalommal a régi időkben a próféták is , akik Isten megmentő kegyeleméről prófétáltak , amely most megérkezett hozzátok .
Azt szerették volna tudni , hogy mikor és hogyan fog megtörténni az , amit Krisztus Szelleme mutatott nekik . A Szent Szellem a prófétákban élt , és előre megmutatta Krisztus szenvedéseit és az utána következő dicsőségét .
Azt is megmagyarázta a prófétáknak , hogy a munkájukkal nem saját maguknak , hanem az utánuk következő nemzedékeknek szolgálnak . Igen , ti vagytok ezek , és a ti javatokra szolgál mindaz , amit a próféták mondtak ! Ugyanerről beszéltek azok is , akik mostanában az örömhírt elvitték hozzátok . Isten azért küldte a Mennyből a Szent Szellemet , hogy segítsen ezeknek az embereknek az örömhírt elterjeszteni . Ezeket a dolgokat még az angyalok is nagyon szeretnék jobban érteni !
Ezért készüljetek fel a szolgálatra , és józanul gondolkodjatok ! Amikor Jézus Krisztus megjelenik , Isten kegyelmét hozza magával a számotokra . Ebben a kegyelemben reménykedjetek teljes erővel !
Régebben , amikor még nem ismertétek Jézus Krisztust , a bennetek lévő gonosz kívánságok szerint éltetek . Most azonban Isten engedelmes gyermekei lettetek . Ezért ne éljetek tovább úgy , mint régen ,
hanem életetek minden területén szentek legyetek , mivel Isten is szent , aki elhívott benneteket !
Mert ezt mondja az Írás : „ Szentek legyetek , mert én is szent vagyok ! ” — mondja Isten .
Amikor imádkoztok , édesapátoknak hívjátok Istent ! De tudjátok meg , hogy ő kivételezés nélkül és igazságosan fog ítélni mindenkit ! Ezért Isten iránti tisztelettel és istenfélelemmel éljetek , mint akik csak átutazóban vannak a Földön !
Tartsátok szem előtt , hogy régen számotokra nem volt az életnek igazi értelme . Ezt az életmódot az őseitek hagyományozták rátok , de Isten kiszabadított benneteket ebből a céltalan életből . Ez azonban nagyon sokba került ! Nem arany- , vagy ezüstpénzzel fizetett értetek , amely elveszti az értékét ,
hanem Krisztus vérével , amely mindennél értékesebb . Ez a vér olyan , mint a hibátlan áldozati bárány vére .
Isten már a világ teremtése előtt kiválasztotta Krisztust , aki csak most , ezekben az utolsó napokban jelent meg értetek .
Sőt , a halálból is feltámasztotta őt , és dicsőséget adott neki . Krisztus által hisztek Istenben ti is , ezért nemcsak bíztok , hanem reménykedtek is őbenne .
Mivel engedelmeskedtetek az igazságnak , ezzel megtisztítottátok lelketeket . Most tehát éljetek képmutatás nélkül , őszinte testvéri szeretetben ! Isten szeretetével , tiszta szívvel , és nagyon szeressétek egymást !
Újjászülettetek , ezért most már új életetek van . De ez nem halandó forrásból származik , mint a földi élet , hanem halhatatlanból . Ez a forrás pedig Isten beszéde , amely élő , és örökké érvényes .
Ahogyan az Írás mondja : „ Minden ember olyan , mint a fű , és minden emberi dicsőség , mint a mező virága . Elszárad a fű , lehull a virág ,
de az ÚR beszéde örökre érvényes marad . ” Ezt a beszédet hallottátok ti is , amikor az örömhírt hirdették nektek .
Most azért takarítsatok ki a lelketekből minden gonoszságot és képmutatást ! Ne hazudjatok , ne csapjatok be senkit , ne irigykedjetek , és ne mondjatok senkiről rosszat !
Olyanok vagytok , mint az újszülött csecsemők . Tehát kívánjátok a tiszta szellemi „ tejet ” , amely segít , hogy felnőjetek , és elérjétek a teljes megmenekülést !
Igen , nagyon kívánnotok kell ezt , mivel megízleltétek az Úr jóságát .
Az Úr Jézus az „ Élő Kő ” , akit az emberek visszautasítottak . Isten számára azonban nagyon értékes , mert Isten őt választotta ki . Ezért jöjjetek Jézushoz !
Hiszen ti is olyanok vagytok , mint az élő kövek , akikből a szellemi templom épül fel . Ebben a templomban ti vagytok a szent papok . Ti viszitek Istennek a szellemi áldozatokat . Ezeket Isten azért fogadja szívesen , mert Jézus Krisztus által viszitek elé .
Az Írás azt mondja : „ Nézzétek , én választottam ki egy értékes sarokkövet , és leteszem Sionban ! Aki benne bízik , nem fog csalódni soha . ”
Ez a kő , vagyis Jézus értékes kincs a számotokra , akik hisztek benne . De a hitetlenekre ez vonatkozik : „ Az a kő lett az épület sarokköve , amelyet az építők félredobtak . ”
Igen , a hitetleneknek Jézus „ az a kő , amelyben az emberek megbotlanak , és a szikla , amely miatt elesnek . ” Azért botlanak meg benne , mert nem akarnak engedelmeskedni Isten beszédének . Az ilyen embereket Isten erre ítélte .
Ti azonban kiválasztott nép vagytok , papok királysága és szent nemzet . Olyan nép , amely csak Isten tulajdona . Titeket azért választott ki , hogy mindenkinek hirdessétek Isten csodálatos tetteit . Mert ő hívott ki bennünket a sötétségből abba a csodálatos világosságba , ahol ő maga lakik .
Régen ti nem tartoztatok Isten népéhez . Most azonban Isten népévé váltatok . Régen nem ismertétek , most azonban már ti is megtapasztaltátok Isten kegyelmét .
Szeretett testvéreim , kérlek benneteket , ne engedjetek a régi emberi természet gonosz kívánságainak , mert ezek a lelketek ellen harcolnak . Hiszen csak átutazóban vagytok ezen a földön , és valódi otthonotok nem itt van .
Itt körül vagytok véve olyanokkal , akik nem hisznek Istenben . Ezek sokszor azzal vádolnak titeket , hogy gonosztevők vagytok . Tehát éljetek úgy , hogy mindenki lássa , milyen jó dolgokat tesztek , milyen jól és békességben éltek ! Akkor még a hitetlenek is dicsőíteni fogják Istent ezek miatt a jó dolgok miatt azon a napon , amikor ő eljön .
Az Úr iránti tiszteletből engedelmeskedjetek mindenkinek , aki ezen a világon valamilyen hatalmat kapott ! Igen , engedelmeskedjetek a császárnak , akié a legfőbb hatalom ,
és azoknak a kisebb vezetőknek is , akiket a császár nevezett ki ! Hiszen ezek azért kapták a hatalmukat , hogy megbüntessék a gonosztevőket , és megjutalmazzák azokat , akik jót tesznek .
Mert Isten azt akarja , hogy jó dolgokat tegyetek , és így senki ne tudjon ostoba módon vádolni benneteket .
Éljetek szabadságban , és legyetek Isten rabszolgái ! De a szabadságotokkal ne éljetek vissza ! Ne használjátok arra , hogy valami gonoszságot kimagyarázzatok vele !
Tiszteljetek minden embert ! Isten családjában minden testvéreteket szeressétek ! Méltó módon tiszteljétek Istent ! A királyt is tiszteljétek !
Rabszolgák , fogadjátok el uraitok hatalmát , engedelmeskedjetek nekik , és tiszteljétek őket ! De ne csak azokat , akik jók és emberségesek , hanem azokat is , akik igazságtalanok !
Dicséretre méltó és jó dolog , ha valakinek istenfélő magatartása miatt kell igazságtalanul szenvednie .
Ha viszont azért szenved , mert vétkezett , akkor nem nagy dicsőség , ha megérdemelt büntetését eltűri . Ellenben ha jót tesztek , és amiatt kell szenvednetek , ezt pedig türelemmel elviselitek , az tetszik Istennek !
Hiszen éppen erre hívott el benneteket ! Gondoljátok meg , hogy Krisztus is szenvedett értünk ! Ezzel példát adott nekünk , hogy ebben is kövessük . Ahogyan az Írás mondja :
„ Ő nem követett el semmi bűnt , és soha semmi gonoszságot nem mondott . ”
Mikor rosszat mondtak róla , Jézus nem beszélt vissza . Mikor bántották és verték , nem fenyegetőzött , hanem teljesen rábízta magát Istenre , aki igazságosan ítél .
Krisztus a mi bűneinket magára vette , sőt , a saját testében felvitte a keresztfára , amikor megölték . Azért tette ezt , hogy többé ne a bűnöknek , hanem Isten számára elfogadható módon éljünk . Krisztus sebei által meggyógyultatok betegségeitekből .
Olyanok voltatok , mint a nyájtól elkószált és eltévedt juhok . De most visszatértetek a Pásztorhoz : ő vigyáz a lelketekre , védelmez , és őriz benneteket .
Asszonyok , ti is ugyanígy fogadjátok el a férjetek fennhatóságát , és engedelmeskedjetek nekik ! Így még azokat a férjeket is megnyerhetitek Isten számára , akik Isten beszédének nem akarnak engedelmeskedni . Nem kell semmit sem mondanotok , az fogja meggyőzni a férjeteket , ha látják ,
milyen tiszta és istenfélő életet éltek .
Ne a frizurátokkal , arany ékszerekkel , vagy drága ruhákkal akarjatok külsőleg szépnek látszani !
A szépségetek belülről , a szívetekből sugározzon , kedves és nyugodt szellemetekből ! Mert ez a szépség örökkévaló , és ez az , amit Isten igazán értékel .
Ez tette széppé a régi idők szent asszonyait . Ők is Istenben reménykedtek , és engedelmeskedtek a férjüknek .
Ilyen asszony volt Sára is , aki engedelmeskedett a férjének , Ábrahámnak , és urának hívta őt . Ti is Sára példáját követitek , ha azt teszitek , ami helyes , és nem féltek semmitől .
Ugyanígy , férjek , ti is megértően bánjatok a feleségetekkel ! Úgy tiszteljétek őket , mint a gyengébbeket illik ! De tiszteljétek őket úgy is , mint akikkel együtt kaptátok Isten életet adó kegyelmét ! Így bánjatok velük ! Ellenkező esetben hiába imádkoztok , nem lesz semmi eredménye !
Végül pedig , éljetek egyetértésben és harmóniában ! Ugyanaz a gondolkodásmód és törekvés legyen bennetek ! Igyekezzetek egymást megérteni ! Szeressétek egymást , mint igazi jó testvérek ! Legyetek együttérzők és alázatosak !
Soha ne bánjatok rosszul azzal , aki veletek rosszul bánik ! Se ne mondjatok rosszat annak , aki nektek rosszat mond ! Ellenkezőleg : áldással viszonozzátok a rosszat ! Hiszen Isten erre hívott el benneteket , és így kapjátok meg áldását .
Ahogyan az Írás mondja : „ Aki szereti az életét , és jó napokat akar látni , az ne mondjon semmi gonoszságot , se ne hazudjon !
Forduljon el a gonosztól , és tegyen jót , keresse a békességet , és őrizze meg !
Mert az ÚR figyeli az igaz embereket , és meghallgatja imádságukat , de szembeszáll azokkal , akik gonoszságot művelnek . ”
Ugyan ki bánt benneteket , ha igazán a jóra törekedtek ?
De ha jót tesztek , és mégis szenvednetek kell , akkor is örüljetek ! Tehát „ ne féljetek tőlük , és ne hagyjátok magatokat megijeszteni ! ”
Szívetekben Krisztust tiszteljétek , mint Uratokat ! Mindig legyetek készek , hogy meg tudjatok felelni azoknak , akik azt kérdezik , miben reménykedtek !
De szelíden és tisztelettel válaszoljatok nekik ! Legyen tiszta a lelkiismeretetek ! Így akik Krisztus követése miatt kritizálnak benneteket , szégyent fognak vallani .
Lehet , hogy jót tesztek , és igazságosan éltek , mégis szenvednetek kell . De ha Istennek ez az akarata , ez még mindig sokkal jobb , mintha valami rosszat tesztek , és a miatt szenvedtek .
Hiszen maga Krisztus is meghalt egyszer a bűnök miatt . Az Ártatlan halt meg a bűnösökért , hogy Istenhez vezessen benneteket . Testileg ugyan meghalt , de a Szent Szellem életre keltette .
A Szent Szellem által elment és beszélt azoknak a szellemeknek , akik a „ börtönben ” voltak .
Ezek azok , akik nem engedelmeskedtek Istennek Nóé idejében . Pedig Isten türelmesen várt rájuk , amíg Nóé a Bárkát építette . Kevesen , mindössze nyolcan mentek be a Bárkába . Csak ők menekültek meg az Özönvízből és a víz által .
A mostani vízbe való bemerítés az Özönvízre és annak a nyolc embernek a megmenekülésére emlékeztet . Ez a bemerítés most titeket ment meg , de nem azzal , hogy testetekről a piszkot lemossa , hanem arra való , hogy Istentől tiszta szívet kapjatok . Ez pedig azért lehetséges , mert Jézus Krisztus feltámadt a halálból ,
felment a Mennybe , és Isten jobb oldalán ül . Minden angyal , minden hatalmasság és minden erő felett ő uralkodik .
Krisztus is szenvedett , amikor ebben a testben élt . Ezért erősítsétek meg magatokat , és fegyverkezzetek fel a Krisztuséhoz hasonló gondolkodással ! Mert aki testi szenvedést visel el , az eltávolodik a bűntől ,
hogy földi életének hátralevő idejét ne emberi vágyak , hanem Isten akaratának teljesítésére szánja .
Hiszen éppen elég időt pocsékoltatok már el olyan dolgokkal , amelyeket a hitetlenek szoktak tenni . Szexuális bűnökben éltetek , szenvedélyeiteket követtétek , részegeskedtetek , vad mulatságokba jártatok , és utálatos bálványokat imádtatok .
De most a hitetlenek csodálkozva nézik , hogy már nem folytatjátok velük együtt ezt a romlott és vad életmódot , és emiatt gonosz dolgokat mondanak rólatok .
Egyszer azonban felelniük kell annak , aki készen áll , hogy minden embert megítéljen : élőket és holtakat egyaránt .
Mert az örömhírt még azoknak is kihirdették , akik már régen meghaltak , hogy a Szent Szellem által élhessenek , ahogyan Isten is él . Ezeket a régi embereket is meg fogja Isten ítélni annak megfelelően , amit életükben tettek , akárcsak a többieket .
Közeledik már az idő , amikor minden a csúcspontjára jut , és befejeződik . Ennek megfelelően legyetek józanok , éberek és mértékletesek , hogy imádkozni tudjatok !
Az a legfontosabb , hogy ápoljátok és őrizzétek meg az egymás iránti isteni szeretetet , mert ez a szeretet rengeteg bűnt eltakar .
Legyetek vendégszeretők , és ne panaszkodjatok !
Mindegyikőtök kapott valamilyen szellemi ajándékot Istentől . Ezzel az ajándékkal szolgáljátok egymást , mint hűséges szolgák , akik Isten sokféle kegyelmével jól gazdálkodnak !
Aki beszél , Isten szavait mondja , aki pedig szolgál , azzal az erővel szolgáljon , amelyet Isten ad , hogy ezáltal mindig Istené legyen a dicsőség Jézus Krisztus által ! Mert övé a dicsőség és a hatalom örökké . Ámen !
Kedves barátaim , ne érjenek benneteket meglepetésként ezek a mostani szenvedések ! Ezeknek az a célja , hogy kipróbálják a hiteteket . Ne gondoljátok , hogy valami szokatlan dolog történik veletek !
Inkább örüljetek , hogy részt vehettek Krisztus szenvedéseiben ! Így azután teljes szívvel örülhettek akkor is , amikor dicsősége megjelenik .
Ha azért bántanak benneteket , mert Krisztust követitek , akkor boldogok és áldottak vagytok , mert Isten Szelleme , a Dicsőség Szelleme megnyugszik rajtatok .
Közületek senki se szenvedjen amiatt , hogy gyilkos , tolvaj , bűnöző , vagy más dolgába avatkozik .
De ha azért kell szenvednie , mert Krisztus követője , akkor ezt ne szégyellje , és nem kell , hogy emiatt megszégyenüljön , ellenkezőleg : szerezzen dicsőséget Istennek azzal , ahogyan Krisztus nevét viseli !
Mert itt az ideje , hogy az Isten családján kezdve elinduljon az ítélet . Ha pedig velünk kezdődik , mi lesz a vége azok számára , akik nem engedelmeskednek az Istentől jövő örömhírnek ?
Ha „ nehéz az igaznak megmenekülni ” , mi lesz az istentelenek és a bűnösök sorsa ?
Ezért akik jót cselekedve és Isten akarata szerint szenvednek , bízzák rá magukat hűséges Teremtőjükre !
Most pedig a köztetek lévő gyülekezeti vezetőknek szeretnék tanácsokat adni . Magam is ilyen vezető , és így a társatok is vagyok . Láttam Krisztus szenvedéseit , és veletek együtt fogok részt venni a dicsőségben , amely majd mindenki számára látható lesz .
Kérlek benneteket , legyetek olyanok , mint a jó pásztor : gondozzátok , védjétek és vezessétek a rátok bízottak csoportját ! Olyan ez a csoport , mintha Isten nyája lenne . Vigyázzatok rájuk , és törődjetek velük , de ne kényszerből , hanem önként , mert ez Isten akarata ! Boldogan és vidámsággal végezzétek ezt a munkát , ne a pénz utáni kívánságtól hajtva !
Ne zsarnokoskodjatok a rátok bízottakon , hanem mutassatok nekik példát !
Azután , mikor Jézus , a Főpásztor megjelenik , dicsőséges koronát kaptok , amely soha nem veszti el a szépségét .
Fiatalok , ti is ugyanígy engedelmeskedjetek a gyülekezet vezetőinek ! Mindannyian legyetek alázatosak egymás iránt , mert : „ Isten ellenáll a büszkéknek , de az alázatosakkal kegyelemmel bánik . ”
Ezért alázzátok meg magatokat Isten hatalmas keze alatt , hogy amikor eljön az ideje , ő meg felemeljen benneteket !
Bízzátok rá minden gondotokat , mert ő gondot visel rátok !
Legyetek józanok , kiegyensúlyozottak , és vigyázzatok , mert ellenségetek , a Sátán , kerülget benneteket . Úgy járkál körbe-körbe , mint az éhes oroszlán : ordítva keresi a zsákmányát , akit megehetne .
Szilárd hittel álljatok meg vele szemben ! Hiszen tudjátok , hogy ehhez hasonló szenvedést állnak ki testvéreitek is mindenhol az egész világon .
Igen , szenvedni fogtok egy kis ideig . De azután Isten maga fog helyreállítani , megerősíteni , felépíteni , megalapozni benneteket . Meg fogja tenni , mert ő a forrása minden kegyelemnek , és arra hívott el benneteket , hogy örökké tartó dicsőségében részesüljetek . Ez a dicsőség pedig Jézus Krisztusban érhető el .
Övé a hatalom mindörökké ! Ámen !
Ezt a rövid levelet Szilvánusz segítségével írtam , aki hűséges testvérünk Krisztusban . Röviden írtam nektek , hogy bátorítsalak és megerősítselek benneteket . Azt akarom , hogy lássátok : ez az Isten igazi kegyelme ! Tehát maradjatok is meg ebben mozdíthatatlanul !
Üdvözöl benneteket a Babilonban lévő helyi gyülekezet , amelyet Isten ugyanúgy kiválasztott , mint benneteket . Üdvözletét küldi nektek Márk , aki Krisztusban a fiam .
Köszöntsétek egymást a szeretet csókjával ! Békesség legyen bennetek és közöttetek , akik Krisztusban vagytok !
Simon Péter , Jézus Krisztus szolgája és apostola , üdvözletemet küldöm nektek , akik ugyanolyan értékes hitet kaptatok , mint mi . Ezt a hitet azért kaptuk , mert Istenünk és Megmentőnk , Jézus Krisztus igazságos .
Mind több és több kegyelem és békesség töltsön be titeket azáltal , hogy Istent és Urunkat , Jézust , személyesen és egyre mélyebben megismeritek .
Az ő isteni hatalma mindennel megajándékozott bennünket , ami az élethez és Isten szolgálatához szükséges . Úgy kapjuk meg ezeket , hogy egyre jobban és jobban megismerjük őt , aki a saját dicsőségével és csodálatos tetteivel hívott el bennünket .
Ezek által igen nagy és értékes áldásokkal ajándékozott meg bennünket , ahogyan megígérte . Ezeket az áldásokat pedig azért adta , hogy saját isteni természetének részesei lehessünk , és a világban lévő romlottságtól elmenekülhessünk . A romlottság gyökere az olyan kívánság , amely gonosz dolgokra irányul .
Mivel ilyen nagy áldásokat kaptatok , teljes erővel törekedjetek arra , hogy a hitetek mellett fejlődjön ki bennetek a jóság , tudás ,
mértéktartás , türelem ,
istenfélő magatartás , a testvéreitek iránti kedvesség , és az isteni szeretet is .
Ha mindezek a tulajdonságok megvannak , és egyre erősödnek bennetek , akkor segíteni fognak abban , hogy eredményesek és hatékonyak legyetek . Ugyanakkor elvezetnek benneteket Urunk , Jézus Krisztus teljes megismerésére is .
Akiből viszont hiányoznak ezek a tulajdonságok , az olyan , mintha vak lenne , vagy rövidlátó , mert elfelejtette , hogy régi bűneit Isten megbocsátotta .
Ezért testvéreim , még inkább törekedjetek arra , hogy megerősítsétek : Isten elhívott és kiválasztott benneteket . Mert ha ezt teszitek , nem fogtok megbotlani , vagy elesni soha ,
és nagyszerű fogadtatásban lesz részetek Urunk és Megmentőnk , Jézus Krisztus örökké tartó Királyságában .
Ti ugyan jól tudjátok ezeket a dolgokat , és kitartóan ragaszkodtok az igazsághoz , amelyet elfogadtatok , mégis , segíteni akarok nektek , hogy soha ne feledkezzetek meg ezekről .
Igen , helyesnek tartom , hogy amíg ebben a földi testben élek , emlékeztesselek benneteket .
Ugyanis tudom , hogy hamarosan el kell hagynom ezt a világot , amint azt Urunk , Jézus Krisztus kijelentette nekem .
Ezért minden igyekezetemmel azon leszek , hogy segítsek nektek emlékezni ezekre a dolgokra , még akkor is , amikor már elköltöztem .
Beszéltünk nektek arról , hogy Urunk , Jézus Krisztus teljes hatalommal fog visszajönni . De nem ravaszul kitalált történeteket meséltünk el nektek . Nem ! Mi a saját szemünkkel láttuk Jézus fenséges nagyságát !
Ezért teljesen megbízhatónak tartjuk a próféták üzenetét . Ti is jól teszitek , ha hallgattok a prófétákra , mert a szavuk olyan , mint a fény a sötétségben . Figyeljetek is rá , amíg eljön a hajnal , és a hajnalcsillag felkel a szívetekben !
Mindenekelőtt meg kell értenetek , hogy az Írásban található próféciák közül egyik sem származott a próféta saját gondolataiból .
Mert soha egyetlen prófécia sem született emberek akaratából , hanem úgy , hogy bizonyos embereket a Szent Szellem indított , és arra biztatott , hogy beszéljenek . Így valójában Isten szólt általuk !
Isten népe között voltak azonban hamis próféták is . Ez ma is így van . Ugyanígy , közöttetek is lesznek hamis tanítók . Ezek észrevétlenül becsempésznek közétek ártalmas és hamis tanításokat , s ezek által sok kárt okoznak . Úgy tanítanak , hogy nehéz észrevenni , milyen téves a felfogásuk . Egészen addig elmennek , hogy megtagadják Jézust , a Mestert , aki pedig megmentette őket . Ezzel hirtelen és gyors pusztulást hoznak magukra .
Sokan követik majd őket ezekben a gonosz dolgokban . Mások pedig miattuk fognak sok rosszat mondani az igazság útjáról .
Ezek a hamis tanítók mindenféle hazugságot kitalálnak , hogy kihasználjanak benneteket , mert csak a pénzetek kell nekik . Azonban Isten már régóta ítéletet hirdetett felettük , és biztos pusztulás vár rájuk .
Amikor az angyalok követtek el bűnt , Isten nem hagyta őket sem büntetés nélkül . Az alvilág sötét mélyére zárva őrzik őket az ítélet napjáig .
Isten megbüntette azokat a régi embereket is , akik gonoszak voltak : az Özönvízzel pusztította el őket . Csak Nóét mentette meg , aki figyelmeztette a többieket Isten igazságos ítéletére . Igen , az Özönvízből csak Nóé menekült meg hét másik emberrel együtt .
Hasonlóképpen pusztulásra ítélte Isten Sodomát és Gomorát , azokat a gonosz városokat . Úgy megégette őket , hogy csak hamu maradt belőlük . Példájuk figyelmeztetésül szolgál az istentelen embereknek , hogy lássák , mi vár rájuk .
Mindebből láthatjátok , hogy az Úr ki tudja menteni a megpróbáltatásokból azokat , akik őt szolgálják . Ugyanakkor fogva tartja a gonoszokat az Ítélet Napjáig , amikor majd megkapják a büntetésüket .
Ez a büntetés különösen azokra vonatkozik , akik bűnös emberi természetük romlott kívánságai szerint élnek , és semmibe veszik Isten fennhatóságát . Ezek a hamis tanítók vakmerők , elbizakodottak , és a saját fejük után mennek . Még attól sem riadnak vissza , hogy a dicsőséges lényeket gyalázzák !
Az angyalok nem vádolják ezeket a lényeket az Úr előtt . Pedig az angyalok a hamis tanítóknál sokkal erősebbek és hatalmasabbak !
Ezek a hamis tanítók pedig gyalázzák azokat a lényeket , akiket nem is ismernek ! Úgy viselkednek , mint értelmetlen vadállatok , akik gondolkodás nélkül követik ösztöneiket , és csak arra valók , hogy megfogják és levágják őket . Bizony , ezek a hamis tanítók is hasonló módon fognak elpusztulni !
Most sokan szenvednek miattuk , de egyszer majd ők is szenvedni fognak ! Ez lesz a büntetésük mindazért , amit tettek . Élvezik , ha mindenki szeme láttára gonoszságot követhetnek el . Olyanok , mint a piszkos folt a ruhán ! Szégyent hoznak rátok , amikor együtt esztek velük .
Ha ránéznek egy asszonyra , máris megkívánják , és azon jár az eszük , hogyan követhetnének el házasságtörést vele . Folytonosan vétkeznek ilyen módon . A bizonytalankodó embereket bűnre csábítják . Szívüket hozzászoktatták a kapzsisághoz , és átok ül rajtuk .
Ezek a hamis tanítók letértek a jó útról , és eltévedtek . Úgy jártak , mint Bálám próféta , aki Bozor fia volt . Szerette volna megkapni a pénzt , amelyet a gonoszságáért ígértek .
De egy szamár mondta meg neki , hogy amit tesz , ellenkezik Isten törvényével . Igen , valóban egy közönséges , teherhordó szamár szólt hozzá , emberi szóval ! Pedig egy szamár általában nem tud beszélni , így azonban mégis megakadályozta , hogy a próféta esztelenségét .
Ezek a hamis tanítók olyanok , mint a kiszáradt források , és mint a felhők , amelyeket kerget a vihar . Rájuk a legsűrűbb sötétség vár .
Olyan dolgokkal dicsekednek , amelyeknek semmi értelme sincs . Rossz útra vezetik az embereket : főleg azokat , akik csak nem régen távolodtak el a bűnben élőktől . A hamis tanítók ezt azzal érik el , hogy kihasználják az emberek gonosz kívánságait .
Szabadságot ígérnek nekik , pedig ők maguk is a romlottság rabszolgái . Ugyanis az ember annak a szolgája , aki legyőzte .
Ezek az emberek egyszer már megismerték Urunkat és Megmentőnket , Jézus Krisztust , és így kimenekültek a világ romlott dolgaiból . De ha ezek után megint belekeverednek ugyanazokba a gonosz dolgokba , és megint a régi bűnök uralkodnak rajtuk , akkor még mélyebbre süllyednek , mint ahonnan indultak .
Bizony , jobb lett volna , ha egyáltalán meg sem ismerték volna az igazság útját ! Valóban , jobb lett volna , mint megismerni az igaz utat és azután elfordulni a szent tanítástól , amelyet kaptak .
Valóban rájuk illik a mondás : „ A kutya visszamegy ahhoz , amit kihányt ” , és „ A megfürdetett disznó újra a sárban hempereg . ”
Szeretteim , ez már a második levem , amelyet nektek írok . Mindkettővel az a célom , hogy emlékeztesselek titeket ezekre a dolgokra , és helyes gondolkodásotokat felébresszem .
Emlékezzetek arra , amit régen a szent próféták mondtak ! Jusson eszetekbe Urunk és Megváltónk parancsa , amelyet apostolaitok közvetítettek nektek !
Mindenekelőtt értsétek meg , hogy az utolsó napokban lesznek olyan emberek , akik csúfolódnak , és csak a saját kívánságukat követik !
Ezek azt mondják : „ Jézus megígérte , hogy vissza fog jönni , igaz ? De hol van ? ! Mióta őseink meghaltak , semmi sem változott , minden ugyanúgy történik , mint a világ teremtésétől kezdve . ”
Mivel szándékosan nem akarnak emlékezni , ezért el van takarva előlük , hogy az egek már régóta léteztek , és a Földet a vízből és a víz által formálta ki Isten — mindezt pedig a szava által tette .
Azután azt a régi világot vízzel árasztotta és pusztította el .
A mostani egeket és Földet pedig ugyanez az isteni szó őrzi meg addig , amíg egy napon tűz fogja elpusztítani . Ez ugyanazon a napon fog megtörténni , amikor az istentelen embereket Isten megítéli és elpusztítja .
Csak azt az egyet ne felejtsétek el , szeretett testvéreim , hogy az Úrnál egy nap annyi , mint ezer év , és ezer év , mint egy nap
Az Úr nem késik el ígérete teljesítésével , bár vannak , akik ezt gondolják róla . Nem késik , hanem türelmesen vár ránk . Azért vár , mert nem akarja , hogy akár csak egyetlen ember is elvesszen . Ellenkezőleg , azt akarja , hogy mindenki megváltoztassa gondolkozását és életét .
Bizony , eljön az Úr Napja ! Úgy fog megérkezni , mint a tolvaj . Akkor az egek recsegve-ropogva elmúlnak , az égitestek pedig elégnek és elpusztulnak . Tűzben ég majd el a Föld , és minden , ami rajta van .
Ha pedig mindezek így elpusztulnak , gondoljátok meg , hogyan éljetek ! Szánjátok oda magatokat Istennek , és őt szolgáljátok !
Várva várjátok , sőt siettessétek Isten Napjának eljövetelét ! Azon a Napon lángokban pusztulnak el az egek , és az égitestek szétolvadnak a hőségben .
Isten ígérete szerint azonban Új Eget és Új Földet várunk , ahol igazságosság fog uralkodni .
Szeretett testvéreim , mivel vágyva várjátok ezeket , minden erőtökkel azon igyekezzetek , hogy tisztán , bűntelenül és békességben találjon benneteket az Úr !
Urunk türelmesen vár még — értsétek meg , hogy ez sokak számára a megmenekülés lehetőségét jelenti ! Ugyanerről írt nektek szeretett testvérünk , Pál is , Istentől kapott bölcsességgel .
Ő minden levelében szokott írni ezekről a dolgokról . A leveleiben néha előfordulnak nehezen érthető dogok . Akadnak olyan tudatlan és bizonytalan emberek , akik ezeket félremagyarázzák és kiforgatják . De nem csak Pál leveleit , hanem az Írások egyéb részeit is kiforgatják eredeti értelmükből , és ezzel a saját pusztulásukat okozzák .
De ti , szeretett testvéreim , mindezeket már előre tudjátok . Vigyázzatok tehát , hogy titeket ne tudjanak félrevezetni ezek a gonosz emberek , és szilárd meggyőződéseteket ne tudják megingatni !
Inkább erősödjetek meg Jézus Krisztus kegyelmében ! Ő Urunk és Megmentőnk — igyekezzetek tehát minél mélyebben megismerni őt ! Övé legyen a dicsőség most és örökké ! Ámen !
Arról írunk nektek , ami kezdettől fogva volt . Arról , akit magunk hallottunk , saját szemünkkel láttunk , egész közelről figyeltünk , sőt , kezünkkel érintettünk . Ő az Isten élő és életet adó beszéde .
Ő az Élet , aki nyilvánvaló módon megjelent . Mi magunk is láttuk , és tanúsítjuk , hogy ez igaz . Igen , róla beszélünk , az Örök Életről . Ő mindig az Atya-Istennél volt , most azonban látható módon megjelent nekünk .
Láttuk és hallottuk őt , és most nektek is hirdetjük ezeket , mert azt akarjuk , hogy ti is közösségben legyetek velünk . Ez pedig azt jelenti , hogy mi mindannyian az Atyával és Fiával , Jézus Krisztussal vagyunk közösségben .
Azért írunk most nektek erről , hogy a mi örömünk teljes legyen .
Az üzenet , amelyet Jézus Krisztustól hallottunk , és amelyet most nektek hirdetünk , így szól : Isten világosság , és benne nincs semmi sötétség .
Ezért , ha azt mondjuk , hogy közösségben vagyunk Istennel , de ugyanakkor továbbra is a sötétségben élünk , akkor hazudunk , és nem követjük az igazságot .
De ha valóban abban a világosságban élünk , amelyben maga Isten is él , akkor mi , akik hiszünk , közösségben vagyunk egymással . Akkor Jézusnak , Isten Fiának vére , vagyis halála megtisztít , és tisztán tart bennünket minden bűntől .
Ha nem akarjuk elismerni , hogy bűnösök vagyunk , akkor magunkat csapjuk be , és nincs bennünk az igazság .
De ha elismerjük bűneinket , akkor megtapasztaljuk , hogy Isten hűséges és igazságos : megbocsátja bűneinket , és teljesen megtisztít minden gonoszságtól .
Ha azt mondjuk , hogy nem követtünk el semmi bűnt , akkor valójában azt állítjuk , hogy Isten hazudik . Akkor Isten üzenetének nincs helye a szívünkben .
Kedves gyermekeim , azért írtam ezt nektek , hogy ne vétkezzetek . De ha valaki mégis elkövet valamilyen bűnt , akkor van aki segít nekünk , és szót emel az érdekünkben az Atya-Istennél : az igazságos Jézus Krisztus !
Ő maga volt az áldozat a bűneinkért . De nemcsak a mi bűneinkért , hanem minden ember összes bűnéért is .
Ha engedelmeskedünk annak , amit Isten mondott nekünk , akkor biztosak lehetünk benne , hogy valóban megismertük őt .
Aki azt mondja : „ ismerem Istent ” , de nem engedelmeskedik Isten szavának , az hazudik , és az igazságnak nincs helye a szívében .
Aki viszont engedelmeskedik Isten szavának , abban az emberben Isten szeretete elérte a célját .
Aki azt mondja , hogy Istenben él , annak úgy kell élnie , ahogyan Jézus élt .
Szeretteim , amit nektek írok , az egyáltalán nem új dolog , hanem ugyanaz a régi parancs , amelyet még kezdetben kaptatok . Ez az a tanítás , amelyet már hallottatok .
Mégis , újra mondom nektek , mintha új parancs lenne . Ez az igazság , amely megmutatkozott Jézus életében , és érvényes a ti életetekben is . Igen , mert múlik már a sötétség , és ragyog az igazi világosság .
Aki azt mondja , hogy a világosságban él , mégis gyűlöli a testvérét , az valójában még mindig a sötétségben van .
Aki Isten szeretetével szereti a testvérét , az megmarad a világosságban , és semmi sincs benne , ami miatt mások felháborodnának .
De aki gyűlöli testvérét , az a sötétségben van , és nem tudja , hová megy , mert a sötétség megvakította .
Azért írok nektek , kedves gyermekeim , mert Jézus Krisztusért Isten megbocsátotta bűneiteket .
Azért írok nektek , apák , mert ti már megismertétek , aki öröktől fogva él . Azért írok , fiatalok , mert legyőztétek a Gonoszt .
Azért írok nektek , gyermekek , mert már megismertétek az Atya-Istent . Azért írok nektek , apák , mert megismertétek , aki kezdettől fogva él . Azért írok nektek , fiatalok , mert erősek vagytok , Isten beszéde bennetek él , és legyőztétek a Gonoszt .
Ne szeressétek ezt a világot , se a világ dolgait ! Aki ezt a világot szereti , az nem szereti az Atya-Istent .
Ezek azok a gonosz dolgok , amelyek a világban vannak : olyan dolgokat kívánunk , amelyek bűnös természetünknek tetszenek , szemünk megkívánja azokat a bűnös dolgokat , amelyeket megláttunk , büszkék vagyunk arra , amink van . Mindezek nem az Atya-Istentől , hanem a világból származnak .
Ez a mostani világ elmúlik , és vele együtt az is , amit a hitetlenek kívánnak . De aki Isten akaratát és terveit viszi véghez , az örökké él .
Gyermekeim , elérkezett az utolsó óra . Ahogyan már hallottatok róla , Krisztus Ellensége el fog jönni . Valóban , Krisztusnak sok ellensége már itt is van . Ebből is láthatjuk , hogy csakugyan az utolsó órában élünk .
Krisztusnak ezek az ellenségei egy ideig közöttünk voltak , azután elhagytak bennünket . De valójában soha nem tartoztak közénk . Hiszen ha igazán közénk tartoztak volna , itt is maradtak volna . Ők azonban elmentek , s ebből látszik , hogy valójában sohasem tartoztak közénk .
Ti viszont mindannyian kaptatok Istentől egy különleges ajándékot , ezért ismeritek az igazságot .
Nem azért írtam nektek ezeket , mintha nem ismernétek az igazságot , hanem éppen azért , mert ismeritek . Azért írtam , mert tudjátok , hogy az igazságból nem származik hazugság .
Mi a legnagyobb hazugság ? Ha valaki azt mondja , hogy Jézus nem a Krisztus . Aki ezt mondja , az Krisztus ellensége , mert nem akarja elismerni az Atya-Isten , és a Fiú hatalmát .
Mert aki nem hisz a Fiúban , az nem ismeri az Atyát sem . Aki azonban elismeri a Fiú hatalmát , az elismeri az Atyát is .
Kövessétek továbbra is azt a tanítást , amelyet kezdettől fogva hallottatok ! Ha ez bennetek marad , akkor ti is közösségben maradtok a Fiúval és az Atyával .
Mert ez az , amit nekünk megígért : az örök élet .
Mindezt azért írom nektek , mert vannak , akik megpróbálnak rossz útra téríteni és becsapni titeket .
Ti azonban kaptatok Krisztustól egy különleges ajándékot , amely megmarad bennetek , ezért nincs rá szükségetek , hogy az emberek tanítsanak benneteket . Az ő ajándéka megtanít benneteket mindenre , és amit mond , az mind igaz ! Nincs benne semmi hazugság . Tehát ahogy ő tanított benneteket , úgy éljetek Krisztusban továbbra is .
Drága gyermekeim , éljetek továbbra is Krisztusban ! Ha megmaradunk benne , akkor nem kell félnünk majd azon a napon sem , amikor ő majd visszajön . Bízhatunk benne , hogy nem fogunk szégyent vallani előtte .
Tudjuk , hogy Krisztus igazságos . Ugyanígy biztosak lehettek benne , hogy mindazok , akik igazságosan élnek , Isten gyermekei .
Gondoljátok csak meg , az Atya annyira szeret minket , hogy Isten gyermekeinek neveznek bennünket ! De nemcsak így hívnak , valóban azok is vagyunk ! A hitetlenek nem értik meg , hogy mi Isten gyermekei vagyunk , mert nem ismerték meg Istent .
Kedveseim , igaz , hogy most Isten gyermekei vagyunk , de még nem tudjuk , hogy majd mivé válunk . Csak azt tudjuk , hogy amikor Krisztus visszajön , akkor már olyanok leszünk , mint ő . Hiszen meg fogjuk látni őt teljes valójában !
Mindenki , aki reménykedik abban , hogy meglátja őt , tisztán tartja magát a bűntől , ahogyan Krisztus maga is tiszta .
Aki bűnt követ el , az Isten törvénye ellen vétkezik . Mert a bűn nem más , mint az Isten törvényével szembeni engedetlenség .
Tudjátok , hogy Krisztus azért lett emberré , hogy a bűnt félretegye az útból , és őbenne egyáltalán nincs bűn .
Aki Jézus Krisztusban él , és benne is marad , az nem fog továbbra is bűnben élni . Ha valaki folyamatosan bűnben él , az valójában nem is látta meg Jézust , sem nem ismerte meg őt igazán .
Kedves gyermekeim , nehogy valaki becsapjon benneteket ! Aki Istennek tetsző életet él , az maga is igazságos és jó , amint Krisztus is igazságos és jó .
De aki bűnben él , a Sátánhoz tartozik . A Sátán ugyanis kezdettől fogva állandóan vétkezik . Isten Fia azonban éppen azért jött a Földre , hogy lerombolja és megsemmisítse mindazt , amit a Sátán épít .
Aki Isten gyermeke lett , az nem marad továbbra is a bűnben . Miért ? Mert új életet kapott Istentől , amely állandóan benne marad . Isten gyermeke viszont nem maradhat a bűnben , hiszen az ilyen ember Istentől született .
Az , hogy ki az Isten gyermeke , és ki tartozik a Sátánhoz , ebből látszik meg : aki nem Istennek tetsző életet él , az nem Isten gyermeke . Ugyanígy , aki nem szereti a testvérét , az sem Isten gyermeke .
Hiszen a régi parancs —amelyet jól ismertek — az , hogy Isten szeretetével kell szeretnünk egymást .
Ne legyünk olyanok , mint Kain , aki a Gonoszhoz tartozott , és meggyilkolta testvérét . Miért ölte meg ? Mert Kain gonosz dolgokat , a testvére pedig Istennek tetsző dolgokat tett .
Testvéreim , ne csodálkozzatok , ha gyűlölnek benneteket , akik nem hisznek Istenben !
Mi átmentünk a halálból az életre . Honnan tudjuk ezt ? Onnan , hogy Isten szeretetével szeretjük a testvéreinket . Aki nem szereti a testvérét , azon még mindig a halál uralkodik .
Aki pedig gyűlöli a testvérét , az valójában gyilkos . De jól tudjátok , hogy egyetlen gyilkosnak sem lehet örök élete .
Abból értettük meg , hogy valójában mit jelent az Isten irántunk való szeretete , hogy Krisztus a saját életét adta értünk . Ezért mi is kötelesek vagyunk odaadni életünket a testvéreinkért .
Gondoljátok meg például , hogy van egy gazdag hívő , akinek mindene megvan . Látja a testvérét , aki szegény , mégsem segít rajta . Mit gondoltok , Isten szeretete megmaradhat abban a gazdag testvérben ? Bizony , nem !
Kedves gyermekeim , ne csak szavakkal szeressük egymást ! Az isteni szeretet abban mutatkozik meg , amit teszünk .
Kedveseim , ha a szívünk nem vádol bennünket , akkor bizalommal mehetünk Istenhez .
Ő pedig megadja , amit kérünk , akármi legyen is az , mert engedelmeskedünk parancsainak , és azt tesszük , amit ő szeret .
Isten pedig azt parancsolja , hogy Fiában , Jézus Krisztusban higgyünk , és szeressük egymást . Ezt parancsolta nekünk maga Jézus is , amikor velünk volt .
Aki engedelmeskedik Isten parancsainak , az Istenben él , és az Isten is él őbenne . Honnan tudjuk , hogy Isten bennünk él ? Onnan , hogy a saját Szellemét adta nekünk !
Kedves gyermekeim , ne higgyetek akármelyik szellemnek . Előbb gondosan vizsgáljátok meg őket , hogy valóban Istentől jöttek-e ! Azért mondom ezt , mert sok hamis próféta jön-megy szerte a világon .
Így tudjátok eldönteni , hogy egy szellem Istentől jött-e : ha elismeri , és ő is azt mondja , hogy Jézus a Krisztus , aki emberi testben jelent meg a Földön — akkor az a szellem Istentől jött .
De ha ezt nem ismeri el , és nem akarja kimondani , akkor nem Istentől jött . Ez a Krisztus Ellenségének szelleme , akiről hallottátok , hogy el fog jönni a világra , és már itt is van .
Ti azonban , gyermekeim , Istenhez tartoztok , ezért legyőztétek őket , mert aki bennetek él , hatalmasabb , mint az , aki a világban van .
Azok a világhoz tartoznak , és amit mondanak , azt is a világból veszik , ezért hallgat rájuk a világ .
Ezzel szemben , mi Istenhez tartozunk , és aki Istent ismeri , hallgat ránk . Aki pedig nem Istenhez tartozik , az nem fogadja el , amit mondunk . Így tudjuk megkülönböztetni az igazság Szellemét attól a szellemtől , amely félrevezeti és becsapja az embereket .
Kedveseim , Isten szeretetével kell szeretnünk egymást , mert ez a szeretet Istentől származik . Aki így szeret , az mind Istentől született , és ismeri Istent .
Aki nem szeret , az nem ismerte meg Istent , mert Isten maga a szeretet .
Isten pedig úgy mutatta meg nekünk , mennyire szeret bennünket , hogy elküldte a Földre egyetlen Fiát ! Azért küldte , hogy rajta keresztül örök életet kapjunk .
Ez az isteni szeretet ! Nem az , ahogy mi szeretjük Istent , hanem ahogy ő szeret bennünket . Ezt pedig azzal mutatta meg , hogy a saját Fiát küldte a Földre , hogy általa félretolja az útból bűneinket .
Kedveseim , ha Isten így szeretett bennünket , akkor nekünk is ezzel az isteni szeretettel kell szeretnünk egymást .
Istent még soha senki nem látta . De ha isteni szeretettel szeretjük egymást , Isten bennünk él , és ez a szeretet kiteljesedik bennünk .
Tudjuk , hogy Istenben élünk , és Isten bennünk él . Honnan tudjuk ? Abból , hogy a saját Szelleméből adott nekünk .
Az Atya-Isten elküldte Fiát a Földre , hogy az egész emberiséget megmentse . Ezt a saját szemünkkel láttuk , és bizonyítjuk , hogy így igaz .
Aki elismeri , és az emberek előtt kimondja : „ hiszem , hogy Jézus az Isten Fia ” — abban Isten benne él , és ő is Istenben él .
Így ismerjük és tapasztaljuk meg Isten irántunk való szeretetét , és így bízunk ebben a szeretetben . Mert Isten maga a szeretet . Aki ebben az isteni szeretetben éli az életét , az valójában Istenben él , és Isten is él őbenne .
Így növekszik bennünk Isten szeretete , amíg teljessé nem lesz . Ezért hát nem kell félnünk az Ítélet Napjától , hiszen mi is ugyanúgy vagyunk ebben a világban , ahogyan ő .
Ahol Isten szeretete uralkodik , ott nem marad hely a félelem számára . Sőt , amikor ez a szeretet egészen kiteljesedik , minden félelmet kiszorít belőlünk . Ha valaki fél , igazában attól fél , hogy Isten meg fogja büntetni . Az ilyen ember azért fél , mert Isten szeretete még nem töltötte be teljesen .
Isten előbb szeretett bennünket , ezért tudunk mi is másokat szeretni Isten szeretetével .
Aki azt mondja : „ Szeretem Istent ” , a testvérét viszont gyűlöli , az hazudik . Hiszen hogyan szerethetné Istent , akit sohasem látott , ha nem szereti a testvérét , akit lát ?
Mert Krisztus azt parancsolta , hogy aki Istent szereti , az szeresse a testvérét is Isten szeretetével .
Aki valóban hiszi , hogy Jézus a Krisztus , az Istentől született . Aki az Atya-Istent szereti , az természetesen szereti az Isten gyermekeit is .
Hogyan lehetünk biztosak benne , hogy valóban isteni módon szeretjük az ő gyermekeit ? Úgy , hogy valóban szeretjük Istent , és engedelmeskedünk parancsainak !
Mert Istent szeretni annyit jelent , mint engedelmeskedni neki . Ez pedig egyáltalán nem nehéz !
Hiszen aki Istentől származik , az legyőzi a világot . Ami pedig a világot legyőzte , az a hitünk .
Mert ugyan ki más győzhetné le a világot , mint az , aki hiszi , hogy Jézus az Isten Fia ?
Ő az a Jézus Krisztus , aki vízzel és vérrel jött . Tehát nemcsak vízzel , hanem vízzel és vérrel . A Szent Szellem bizonyítja , hogy ez igaz , mert a Szent Szellem az igazság .
Ez a három , aki bizonyítja az igazságot :
a Szent Szellem , a víz és a vér . Ez a három ugyanazt mondja .
Amikor az emberek mondanak valamit , elfogadjuk , hogy igaz , és elhisszük , amit mondanak . Akkor mennyivel megbízhatóbb , amit Isten maga mond ! Hiszen ő az igazságot mondja a saját Fiáról .
Aki hisz az Isten Fiában , abban ott él ez az igazság . De aki nem hiszi el , amit Isten mondott , az hazugnak tekinti őt . Miért ? Mert nem hitte el Istennek , amit a Fiáról mondott .
Ez pedig a következő : Isten örök életet adott nekünk — és ez az élet Isten Fiában van .
Ebből következik , hogy akiben él a Fiú , annak örök élete van . De akiben nem él az Isten Fia , annak nincs örök élete .
Ezeket nektek írom , akik már hisztek Isten Fiának nevében . Azért írom , hogy egészen biztosak legyetek benne : nektek már most örök életetek van !
Ezért teljes bizalommal fordulhatunk Istenhez : ha az ő akarata szerint kérünk valamit , biztos , hogy meghallgat bennünket !
Ha pedig biztosak vagyunk benne , hogy meghallgat , bármit is kérünk tőle , akkor azt is tudjuk , hogy amit kértünk , azt meg is adta .
Ha valaki látja , hogy a testvére vétkezett , de nem halálos bűnt követett el , imádkozzon érte ! Kérése szerint Isten életet fog adni annak , aki vétkezett . Van halálos bűn is , arra nem vonatkozik , hogy imádkozzatok azért , aki ilyet elkövet .
Minden , ami rossz , az bűn , de nem mindegyik bűn vezet a halálba .
Tudjuk , hogy akik Istentől születtek , nem maradnak benne a bűnben . Isten Fia megőrzi az Isten gyermekeit teljes biztonságban , hogy a gonosz ne árthasson nekik .
Tudjuk , hogy mi Istenhez tartozunk , de a világ a gonosz hatalmában van .
Azt is tudjuk , hogy Isten Fia eljött a Földre , és ő tett bennünket képessé arra , hogy az igaz Istent megismerjük . Most pedig az igaz Istenben élünk , fia , Jézus Krisztus által . Igen , ő az igaz Isten és az örök élet .
Gyermekeim , maradjatok távol a bálványoktól és a hamis istenektől !
A gyülekezeti vezető üdvözletét küldi az asszonynak , akit Isten kiválasztott , és az ő gyermekeinek . Isten szeretetével igazán szeretlek benneteket ! De nem csak én , hanem mindazok is , akik megismerték az igazságot .
Emiatt az igazság miatt szeretünk így benneteket . Igen , az igazság miatt , amely bennünk él , és örökké velünk is marad .
Kegyelem , irgalom és békesség legyen velünk az Atya-Istentől és Fiától , Jézus Krisztustól . Ezeket az áldásokat az igazság és az isteni szeretet által kaphatjuk meg .
Nagyon megörültem , amikor gyermekeid között olyanokat találtam , akik az igazság útján járnak , ahogy az Atya-Isten megparancsolta .
Kedves asszonyom , arra kérlek benneteket , hogy isteni szeretettel szeressük egymást mindannyian ! Ez a parancs nem új a számotokra , hiszen már régóta ismeritek .
Az isteni szeretet azt jelenti , hogy Isten parancsai szerint élünk . A parancs , amint azt kezdettől hallottátok , így szól : az isteni szeretetnek megfelelően éljetek !
Mert sokan vannak szerte a világon , akik becsapják az embereket : letagadják , hogy Jézus Krisztus emberi testben jött el a világra . Aki ezt tagadja , az hamis tanító , Krisztus ellensége .
Vigyázzatok , nehogy elveszítsétek , amiért mi dolgoztunk ! Igyekezzetek , hogy a teljes jutalmatokat megkapjátok !
Továbbra is kövessétek a Krisztusról szóló igazi tanítást . Aki eltér ettől , és nem egyedül az ő tanításait követi , abban nem él Isten . Aki pedig Krisztus tanításait követi , abban benne él az Atya-Isten és a Fiú is .
Ha valaki hozzátok érkezik , de nem ezt tanítja , azt be se engedjétek az otthonotokba , sőt , még csak ne is köszönjetek neki !
Mert ha befogadjátok az ilyen embert , akkor valójában részt vesztek abban a gonosz munkában , amelyet végez .
Bár sok mindent szeretnék még mondani nektek , most mégsem folytatom az írást tollal és tintával . Inkább — majd ha meglátogatlak benneteket — szemtől szemben beszélgetünk , hogy örömünk teljes legyen .
Üdvözölnek benneteket kiválasztott nővéretek gyermekei .
A gyülekezeti vezető köszönti kedves barátját , Gájuszt , akit igazán szeret .
Szeretett barátom , tudom , hogy a lelkednek jó dolga van . Imádkozom , hogy minden tekintetben jó dolgod legyen , és testileg is épp olyan jó egészségnek örvendj , mint amilyen jól vagy lélekben .
Nagyon megörültem , amikor néhány hozzánk látogató testvérünk elmondta , hogy milyen hűséges vagy az igazsághoz , és hogyan követed az igazság útját .
Semmi sem okozhat nagyobb örömöt nekem , mint ha azt hallom , hogy gyermekeim az igazság útját követik .
Szeretett barátom , hűségesen cselekszel , amikor segítesz testvéreidnek , még akkor is , ha nem ismered őket .
A hozzánk látogató testvérek elmondták az itteni helyi gyülekezet előtt , hogy milyen szeretettel voltál irántuk . Kérlek , hogy Istennek tetsző módon segítsd a testvéreket útjuk folytatásában !
Mert ők a Krisztus szolgálatára indultak útnak , és a hitetlenektől semmit sem fogadtak el .
Ezért nekünk , hívőknek kell őket segítenünk , hogy munkatársaik legyünk az igazságban .
Írtam egy levelet a helyi gyülekezetnek , de Diotrefész , aki ott vezető szeretne lenni , nem fogadja el , amit írtam .
Ezért ha elmegyek hozzátok , el fogom mondani , milyen dolgokat tesz . Mert hazudik , és rossz dolgokat mond rólam . Sőt , még azokat a testvéreket sem fogadja vendégszeretettel , akik Krisztust szolgálják . Ráadásul , még másokat is megakadályoz ebben , és kizárja őket a helyi gyülekezetből .
Szeretett barátom , ne a rosszat utánozd , hanem a jót ! Aki jót tesz , az Istené , aki pedig rosszat , az nem látta Istent .
Demetrioszról mindenki jót mond , az igazság is mellette tanúskodik , de mellette tanúskodunk mi is , és tudod , hogy a mi tanúságtételünk igaz .
Sok mondanivalóm van még a számodra , de nem akarom folytatni tollal és tintával ,
mert remélem , hogy hamarosan találkozunk , és akkor majd beszélgetünk .
Békesség veled ! Üdvözlet a barátaidtól ! Köszöntsd te is minden barátunkat személyesen !
Üdvözlet Júdástól , aki Jézus Krisztus szolgája és Jakab testvére , azoknak akiket az Atya-Isten elhívott , szeret és megőriz Jézus Krisztus számára .
Egyre jobban töltsön be titeket Isten irgalmassága , békessége és szeretete !
Szeretett testvéreim , a mi közös megmenekülésünkről szerettem volna írni nektek . Most mégis szükséges , hogy valami másról írjak . Arra biztatlak benneteket , hogy tovább küzdjetek azért a hitért , amelyet Isten egyszer és mindenkorra népének adott !
Azért kell erről írnom , mert titokban istentelen emberek férkőztek be közétek . A próféták már régen megírták , hogy ezeket Isten el fogja ítélni . Ezek az istentelenek visszaélnek Isten kegyelmével , és megtagadják Jézus Krisztust , egyedüli Mesterünket és Urunkat .
Néhány dologra újból szeretnélek benneteket emlékeztetni , bár ezeket jól tudjátok . Gondoljatok arra , hogy az Úr kiszabadította népét Egyiptomból , később mégis elpusztította azokat , akik közülük nem hittek !
Emlékezzetek azokra az angyalokra , akik nem őrizték meg a rangjukat , hanem elhagyták a saját lakóhelyüket ! Isten ezért örökre megkötözte , és a sötétségben tartja őket az Ítélet nagy Napjáig .
Gondoljatok Sodomára , Gomorára és a környező városokra ! E városok lakói természetellenes szexuális bűnöket követtek el . Ezért az örök tűz büntetését viselik . Példájuk bennünket is figyelmeztet .
Ugyanez a helyzet azokkal is , akik befurakodtak közétek . Ők a saját álmaikat követik , bűnökkel szennyezik be a testüket , elutasítják az Úr hatalmát , és a dicsőséges lényeket szidalmazzák .
Pedig még Mihály , az angyalok fejedelme sem mert ilyet tenni ! Amikor Mózes teste miatt vitatkozott a Sátánnal , nem merte őt vádolni , vagy elítélni , hanem csak ennyit mondott : „ Büntessen meg téged az Úr ! ”
Ezek az emberek viszont azokat szidalmazzák , akiket nem is ismernek ! Vannak dolgok , amelyeket ösztönösen ismernek , mint az oktalan állatok . De még ezek a dolgok is a vesztükbe sodorják őket .
Szerencsétlenek ! Kain példáját követték . Mivel kívánták a pénzt , Bálám rossz útját választották . Lázadó természetük miatt úgy fognak elpusztulni , mint Kóré .
Olyanok ezek az emberek , mint a piszkos folt a ruhán , amikor veletek együtt vacsoráznak a helyi gyülekezetben . Szemtelenül együtt esznek veletek , de csak magukat hizlalják . Olyanok , mint a szél kergette felhők , amelyekből nem esik egy csöpp eső sem . Mint a terméketlen gyümölcsfák , amelyeket késő ősszel gyökerestül kivágnak — így kétszeresen is elpusztulnak .
Ahogy a tenger vad hullámai fehér habot hánynak , úgy vannak ezek az emberek is a saját szégyenletes dolgaikkal . Olyanok , mint eltévedt csillagok , akikre a legsűrűbb örök sötétség vár .
Róluk is prófétált Énók , aki Ádámtól számítva a hetedik nemzedékben élt , amikor azt mondta : „ Nézzétek , eljön az Úr , ezer és ezer szentjével együtt !
Eljön , hogy ítéletet tartson mindenki felett , és megbüntessen minden istentelen embert . Elítéli őket minden tettükért , amelyet Isten ellen követtek el , és minden gonosz beszédért , amelyet Isten ellen mondtak . ”
Ezek az emberek mindenben hibát keresnek , mindig panaszkodnak , a saját kívánságaikat követik , és szeretnek nagyokat mondani . Csak akkor mondanak jót valakiről , ha valamit kapni akarnak tőle .
De ti , szeretett testvéreim , emlékezzetek azokra a dolgokra , amelyeket Urunk , Jézus Krisztus apostolai előre megmondtak !
Mert így figyelmeztettek titeket : „ Az utolsó időben olyan emberek jönnek , akik még Istent is kicsúfolják , és a saját istentelen kívánságaikat követik ” .
Ezek azok , akik viszálykodást okoznak közöttetek . Saját bűnös természetük kívánságai uralkodnak rajtuk , és nem lakik bennük a Szent Szellem .
De ti , szeretett testvéreim , imádkozzatok a Szent Szellem által , és így építsétek fel magatokat hitetek alapjára , amely a legszentebb dolog a világon !
Maradjatok meg Isten szeretetében ! Várva várjátok Urunkat , Jézus Krisztust és kegyelmét , mert ő hozza nektek az örök életet .
Bánjatok könyörületességgel azokkal , akik kételkednek !
Másokat pedig a tűzből is ragadjatok ki , hogy megmentsétek őket ! Legyetek óvatosak , amikor könyörültök rajtuk ! Még a régi bűnös természet által bemocskolt ruhát is gyűlöljétek !
Isten meg tud őrizni benneteket az elbukástól , és képes benneteket hibátlanul maga elé állítani a dicsőségben . Micsoda öröm lesz ez mindannyiunk számára !
Ő az egyetlen Isten , és egyedül ő tud megmenteni bennünket . Az övé legyen minden dicsőség , nagyság , uralom és hatalom Urunk , Jézus Krisztus által a múltban is , most is , és örökké !
Ez Jézus Krisztus kijelentése . Azért kapta Istentől , hogy megmutassa szolgáinak azokat , amiknek hamarosan és gyorsan meg kell történniük . Jézus elküldte angyalát a szolgájához , Jánoshoz , hogy megmutassa neki ezeket ,
ő pedig mindazt elmondta , amit látott . Ez az , amit Isten üzent . Ez az , amit Jézus Krisztus mondott Jánosnak , aki tanúsítja , hogy mindez igaz .
Boldog és áldott , aki felolvassa , boldogok és áldottak , akik meghallgatják ennek a próféciának az üzeneteit , és engedelmeskednek azoknak , mert már közeledik az idő .
Jánostól az Ázsiában lévő hét helyi gyülekezetnek : kegyelem és békesség szálljon rátok attól , aki van , aki mindig is volt , és aki el fog jönni ; és a trón előtt lévő hét Szellemtől , és
Jézus Krisztustól . Jézus a hűséges tanú , aki elsőként támadt fel a halottak közül , és aki a Föld összes királyainak fejedelme . Jézus mindig szeretett bennünket , és a saját vére árán véglegesen megszabadított a bűneinktől .
Ő tett bennünket királysága népévé és papokká , akik Istent , Jézus Atyját szolgáljuk . Jézusé legyen a dicsőség és a hatalom örökké ! Ámen !
Nézzétek ! Jézus jön a felhőkkel körülvéve ! Mindenki meg fogja látni , még azok is , akik átszúrták a lándzsával , és az egész világon mindenki siratni és gyászolni fogja őt . Igen , így lesz , ámen !
Azt mondja az Úr Isten : „ Én vagyok az Alfa és az Ómega , aki vagyok , aki mindig is voltam , és aki el fogok jönni , a Mindenható . ”
Én , János , a testvéretek vagyok Jézus által . Társatok vagyok a szenvedésben , a türelmes kitartásban , és a Jézussal való együtt-uralkodásban is . Patmosz szigetén voltam , mert Isten beszédét és a Jézusról szóló igazságot hirdettem az embereknek .
Ekkor magával ragadott a Szent Szellem , és elvitt az Úr Napjára . A hátam mögül erős hangot hallottam . Olyan volt , mint a trombita hangja .
Ezt mondta : „ Írd meg egy könyvben mindazt , amit látsz , és küldd el annak a hét helyi gyülekezetnek , amely Efezusban , Szmirnában , Pergamonban , Thiatirában , Szárdiszban , Filadelfiában és Laodiceában él ! ”
Akkor megfordultam , hogy lássam , ki szól hozzám . Hét színarany olajmécs-tartót láttam ,
közöttük pedig valakit , aki az Emberfiához hasonlított . Ott állt hosszú ruhában , a melle körül aranyövvel .
A feje és haja olyan volt , mint a tiszta fehér gyapjú , vagy a hó . A szeme a tűz lángjához ,
lábfeje a kemencében megolvasztott izzó rézhez , a hangja pedig hatalmas vízesés zúgásához hasonlított .
A jobb kezében hét csillagot tartott . Szájából kétélű éles kard jött ki . Arca úgy ragyogott , mint a Nap , mikor a legfényesebben süt .
Amikor megláttam , a lába elé estem , mint egy halott , ő pedig rám tette jobb kezét , és azt mondta : „ Ne félj ! Én vagyok az Első és az Utolsó ,
Én vagyok az Örökké Élő . Halott voltam , de nézd , élek örökké , és kezemben vannak a Halál és a Hádész kulcsai .
Ezért írd le , amit látsz , amik vannak , és amik ezek után fognak megtörténni !
A jobb kezemben levő hét csillag és a hét arany olajmécs-tartó titka pedig ez : a hét csillag a hét helyi gyülekezet angyala , a hét olajmécs-tartó pedig maga a hét helyi gyülekezet . ”
„ Az efezusi gyülekezet angyalának ezt írd : Ezt üzeni , aki jobb kezében tartja a hét csillagot , és aki a hét arany olajmécs-tartó között jár :
» Ismerem mindazt , amit teszel . Tudom , hogy szorgalmasan dolgozol , türelmes és kitartó vagy . Tudom , hogy nem tűröd a gonoszokat . Próbára tetted azokat , akik apostoloknak mondják magukat , pedig nem azok , és bebizonyítottad , hogy hazudnak .
Tudom , hogy az én nevemért türelmesen elszenvedted a megpróbáltatásokat , és nem fáradtál bele .
De van valami , ami nem tetszik nekem : a szereteted már nem olyan , mint kezdetben .
Emlékezz vissza , hol voltál , és honnan estél le ! Változtasd meg a szíved és az életed ! Térj vissza azokhoz , amiket kezdetben tettél , mert ha nem változol meg , eljövök hozzád , és olajmécs-tartódat elveszem .
Az viszont melletted szól , hogy gyűlölöd , amit a nikolaiták tesznek , mert azt én is gyűlölöm .
Akinek van füle , hallja és értse meg , amit a Szellem mond a gyülekezeteknek ! Aki győz , annak megengedem , hogy egyen az Élet Fájáról , amely Isten Kertjében van . « ”
„ A szmirnai gyülekezet angyalának írd meg : Ezt üzeni az Első és az Utolsó , aki meghalt és feltámadt :
» Ismerem szenvedésedet és szegénységedet — bár valójában gazdag vagy ! Tudom , hogy milyen gonosz dolgokat mondtak rólad azok , akik zsidóknak tartják magukat , pedig nem azok , hanem a Sátán zsinagógája .
Semmit se félj a rád váró szenvedésektől ! Mert a Sátán néhányat közületek börtönbe fog zárni , hogy próbára tegyen , és szenvedni fogsz tíz napig . Maradj hűséges , még ha meg is kell halnod , és neked adom az örök élet koronáját .
Akinek van füle , hallja és értse meg , amit a Szellem mond a gyülekezeteknek ! Aki győz , annak nem árthat a második halál . « ”
„ A pergamoni gyülekezet angyalának ezt írd meg : Ezt üzeni az , akié a kétélű , éles kard :
» Tudom , hogy ott laksz , ahol a Sátán trónja van . Mégis ragaszkodsz hozzám , és nem tagadtad meg , hogy hiszel bennem , még akkor sem , amikor hű tanúmat , Antipászt megölték a városodban , ahol a Sátán lakik .
De van valami , ami nem tetszik nekem : vannak közöttetek néhányan , akik Bálám tanítását követik . Bálám arra tanította Bálák királyt , hogyan csalja csapdába Izráel népét . Rávette őket , hogy egyenek a bálvány-isteneknek felajánlott ételekből , és szexuális bűnöket kövessenek el .
Így nálad is vannak , akik a nikolaiták tanítását követik .
Változtassátok meg szíveteket és életeteket , különben hamarosan eljövök hozzátok , és a számból kijövő karddal fogok harcolni ellenük .
Akinek van füle , hallja és értse meg , amit a Szellem mond a gyülekezeteknek ! Aki győz , annak adok az elrejtett mannából , és egy fehér követ . Erre új név lesz ráírva , amelyet csak az tud , aki kapja . « ”
„ A thiatirai gyülekezet angyalának ezt írd : Ezt üzeni az Isten Fia , akinek a szeme olyan , mint a tűz lángja és a lába , mint az izzó olvasztott fém :
» Ismerem mindazt , amit teszel , a hitedet , szolgálatodat és türelmes kitartásodat . Tudom , hogy amit most teszel , az több , mint amit kezdetben tettél .
De van valami , ami nem tetszik nekem : eltűröd , hogy az az asszony , Jezábel azt tegye , amit akar . Mert prófétának mondja magát , tanítja szolgáimat , és félrevezeti őket . Ráveszi őket , hogy szexuális bűnöket kövessenek el , és hogy egyenek a bálvány-isteneknek felajánlott ételekből .
Adtam neki időt , hogy megváltozzon , de ő nem akar , hanem továbbra is vétkezik .
Ezért Jezábelt a kínok ágyába fektetem . Azokat pedig , akik vele együtt szexuális bűnöket követtek el , súlyos szenvedésekkel sújtom , ha meg nem bánják a Jezábellel együtt elkövetett gonoszságaikat .
Jezábel követőit megölöm , és az összes gyülekezet meg fogja érteni , hogy én mindenkinek vizsgálom a szívét és gondolatait . Én fogom mindenkinek megadni , amit a tetteiért érdemel .
De vannak ott Thiatirában , akik nem követik Jezábel tanítását , és nem ismerték meg a Sátán úgynevezett mélységeit . Nekik azt üzenem : nem teszek rátok több terhet ,
csak ragaszkodjatok ahhoz , amitek van , amíg eljövök !
Aki győz , és mindvégig engedelmeskedik nekem , annak hatalmat adok a nemzetek fölött :
vasból készült királyi pálcával fog uralkodni rajtuk , és összetöri őket , mint a vas a cserépedényeket ,
Ez a hatalom ugyanaz , mint amelyet én kaptam Atyámtól . A győztes megkapja tőlem a Hajnalcsillagot is .
Akinek van füle , hallja és értse meg , amit a Szellem mond a gyülekezeteknek ! « ”
„ A szárdiszi gyülekezet angyalának ezt írd : Ezt üzeni az , akinél Isten hét Szelleme és a hét csillag van : » Ismerem mindazt , amit teszel , és tudom , hogy élőnek hívnak , pedig valójában halott vagy .
Ébredj fel ! Erősítsd meg a haldoklókat , akik még életben maradtak , mert látom , hogy amit tettél és teszel , azt Istenem hiányosnak találta .
Ezért emlékezz vissza arra a tanításra , amelyet kaptál és hallottál , és engedelmeskedj annak ! Változtasd meg a szívedet és életedet ! Ha nem ébredsz fel , eljövök , mint a tolvaj , de nem tudod melyik órában .
Mégis vannak néhányan közöttetek Szárdiszban , akik nem piszkolták be a ruhájukat . Ők fehér ruhában járnak majd velem , mert méltók rá .
Aki győz , fehér ruhát viselhet , és nem húzom ki a nevét az Élet Könyvéből . Sőt , nyilvánosan kihirdetem Atyám és angyalai előtt , hogy ez a győztes hozzám tartozik !
Akinek van füle , hallja és értse meg , amit a Szellem mond a gyülekezeteknek ! « ”
„ A filadelfiai gyülekezet angyalának ezt írd : Ezt üzeni a Szent , az Igaz , akinek kezében van a Dávid kulcsa . Ha ő kinyit egy ajtót , azt senki sem zárhatja be . De ha bezárja , akkor senki sem képes kinyitni .
» Ismerem mindazt , amit teszel . Látod , kinyitottam előtted egy ajtót , amelyet senki nem zárhat be . Tudom , hogy bár gyenge vagy , mégis követted tanításomat , és nem tagadtál meg engem .
Lásd , idehozom eléd azokat , akik a Sátán zsinagógájához tartoznak ! Ezek azt mondják , hogy ők zsidók , de valójában nem azok , csak hazudnak . Eléd hozom őket , hogy meghajoljanak a lábad előtt , megértsék és elismerjék , hogy én mindig szerettelek téged .
Mivel engedelmeskedtél a szavamnak , hogy türelmesen tarts ki , azért én is megmentelek a megpróbáltatás idején , amely az egész világra eljön , hogy próbára tegye a Föld lakóit .
Hamarosan eljövök ! Ragaszkodj ahhoz , ami a tiéd , és abban tarts ki ! Akkor senki nem veheti el a koronádat !
Aki győz , azt mindörökké oszloppá teszem Istenem templomában . Ráírom Istenem nevét . Ráírom Istenem városa , az Új Jeruzsálem nevét , amely a Mennyből száll le Istenemtől . Ráírom az én új nevemet is .
Akinek van füle , hallja és értse meg , amit a Szellem mond a gyülekezeteknek ! « ”
„ A laodiceai gyülekezet angyalának ezt írd : Ezt üzeni az Ámen , a hű és igaz Tanú , aki uralkodik Isten teremtményei fölött :
» Ismerem mindazt , amit teszel . Ismerlek téged : sem hideg nem vagy , sem forró . Bárcsak hideg , vagy forró lennél !
De mivel langyos vagy , kiköplek a számból !
Azt mondod : Gazdag vagyok , meggazdagodtam , és nincs szükségem semmire ! Nem veszed észre , hogy valójában nyomorult vagy , szánalmas , szegény , vak és meztelen ? !
Azt tanácsolom , hogy tőlem vegyél igazi aranyat , amelyet tűzben tisztítottak meg , hogy valóban gazdag legyél ! Tőlem vegyél fehér ruhát , hogy eltakard szégyenletes meztelenségedet ! Tőlem vegyél orvosságot a szemedre , hogy tisztán láss !
Akit én szeretek , azt helyreigazítom , megfegyelmezem , sőt megfenyítem . Ezért teljes erővel igyekezz ! Változtasd meg szívedet és életedet !
Nézd , itt állok az ajtód előtt , és kopogtatok ! Aki meghallja a hangomat , és beenged , annak a házába bemegyek , vele vacsorázok , és ő velem .
Aki győz , annak megengedem , hogy velem együtt üljön trónomon , mint ahogy én is győztem , és az Atya maga mellé ültetett a trónjára .
Akinek van füle , hallja és értse meg , amit a Szellem mond a gyülekezeteknek ! « ”
Ezek után láttam . Egy ajtó nyílt ki a Mennyben , éppen előttem . Hallottam ugyanazt a hangot , amelyet korábban . Olyan volt , mint a trombitaszó , és azt mondta nekem : „ Gyere fel ide , és megmutatom neked , amiknek ezek után kell megtörténniük ! ”
Ekkor azonnal magával ragadott a Szent Szellem . A Mennyben voltam egy királyi trón előtt . A trónon valaki ült ,
aki olyan fényes volt , mint a drágakövek ragyogása , a gyémánt és a rubin fénye .
A trónt smaragd-színű szivárvány vette körül . Körülötte huszonnégy másik trónt láttam , rajtuk huszonnégy mennyei vezető ült fehér ruhában , fejükön arany koronával .
A középen álló trónból villámok csaptak ki , mennydörgések és más hangok is hallatszottak . A Trón előtt hét láng lobogott : Isten hét Szelleme .
Azon túl kristálytiszta üvegtengerhez hasonlót láttam . A Trón belsejében és oldalainál négy mennyei élőlény állt . Mindegyiknek sok szeme volt , a testükön körös-körül .
Az első élőlény oroszlánhoz hasonlított , a második bikához , a harmadiknak emberi arca volt , a negyedik pedig olyan volt , mint a repülő sas .
Mindegyiknek hat szárnya volt , és ezeket is kívül-belül mindenütt szemek borították . Éjjel-nappal szüntelenül ezt kiáltották : „ Szent , szent , szent az ÚR , a Mindenható Isten , aki volt , aki van , és aki el fog jönni ! ”
Amikor ezek a mennyei élőlények dicséretet , tiszteletet és hálát adnak annak , aki a Trónon ül , aki örökké él ,
a huszonnégy mennyei vezető leborul a Trónon ülő előtt , és imádja az Örökké Élőt . Koronájukat a Trón elé teszik , és azt mondják :
„ Urunk , Istenünk , méltó vagy rá , hogy tiéd legyen minden dicsőség , tisztelet és erő , mert te teremtettél mindent , és mindent akaratod hozott létre ! ”
Ezután ismét láttam . Aki a Trónon ült , a jobb kezében egy könyvtekercset tartott . A tekercsen kívül-belül írást láttam , és hét pecséttel volt lezárva .
Azután egy hatalmas angyalt láttam , aki erős hangon így kiáltott : „ Ki lenne méltó arra , hogy felnyissa a tekercset ? Ki méltó , hogy feltörje a pecsétjeit ? ”
De nem volt senki ! Sem a Mennyben , sem a Földön , sem a föld alatt nem akadt senki , aki ki tudta volna nyitni a könyvtekercset , és belenézhetett volna .
Ezért sokáig sírtam , mert senki sem volt méltó rá , hogy kinyissa a könyvtekercset , és belenézzen .
Ekkor az egyik mennyei vezető megszólított : „ Ne sírj , hanem nézz oda ! A Júda törzséből származó Oroszlán , a Dávid utóda győzött , hogy feltörje a hét pecsétet , és kinyissa a könyvtekercset . ”
Akkor egy Bárányt láttam a Trón közepén , a négy mennyei élőlény között , az mennyei vezetők által körülvéve . A Bárány olyan volt , mint akit megöltek . Hét szarva volt és hét szeme — Isten hét Szelleme , akit Isten elküldött az egész Földre .
A Bárány odament ahhoz , aki a Trónon ült , és átvette annak jobb kezéből a könyvtekercset .
Ekkor a négy mennyei élőlény és a huszonnégy mennyei vezető leborult a Bárány előtt . Mindegyiknél hárfa és arany pohár volt . Az arany poharak tele voltak tömjénnel , vagyis Isten népének imádságaival .
Új éneket énekeltek a Báránynak : „ Méltó vagy , hogy átvedd a könyvtekercset , és pecsétjeit felnyisd , mert áldozatként megöltek , és véred árán embereket váltottál meg Isten számára , minden törzsből , nyelvből , népből és nemzetből !
Belőlük építetted fel királyságodat , Isten papjaivá tetted őket , s uralkodni fognak a Földön . ”
A Trón , a mennyei élőlények és az mennyei vezetők körül nagyon sok angyalt láttam . Ezerszer ezren és tízezerszer tízezren voltak . Hallottam , amint
hangosan kiáltották : „ Méltó a Bárány , akit áldozatként megöltek , hogy hatalmat , gazdagságot , bölcsességet , erőt , tisztességet , dicsőséget és áldást kapjon ! ”
Azután hallottam , hogy minden teremtmény a Mennyben , a Földön , a föld alatt , és a tengerben ezt mondta : „ Áldás , tisztelet , dicsőség és hatalom annak , Aki a trónon ül , és a Báránynak örökké ! ”
A négy mennyei élőlény így válaszolt : „ Ámen ! ” A mennyei vezetők pedig leborultak , és imádták Istent .
Ezután láttam , hogy a Bárány feltöri a hét közül az első pecsétet . Majd hallottam , hogy az egyik mennyei élőlény mennydörgő hangon ezt kiáltja : „ Jöjj ! ”
Ekkor egy fehér lovat láttam . Aki rajta lovagolt , íjat tartott a kezében . Győzelmi koronát tettek a fejére , és győztesként lovagolt ki , hogy újra győzzön .
Amikor a Bárány feltörte a második pecsétet , hallottam , hogy a második mennyei élőlény ezt kiáltja : „ Jöjj ! ”
Ekkor előjött egy tűzvörös ló . Lovasának megengedték , hogy elvegye a Földről a békét , hogy az emberek tömegei egymást mészárolják . Ennek a lovasnak hatalmas kardot adtak a kezébe .
Amikor a Bárány feltörte a harmadik pecsétet , hallottam , hogy a harmadik mennyei élőlény ezt kiáltja : „ Jöjj ! ” Most egy fekete lovat láttam , és ennek a lovasa mérleget tartott a kezében .
Ekkor a négy mennyei élőlény közül hangot hallottam , amely ezt mondta : „ Egy mérték búza egy dénár , három mérték árpa egy dénár . De az olajat és a bort ne bántsd ! ”
Amikor a Bárány feltörte a negyedik pecsétet , hallottam , hogy a negyedik mennyei élőlény ezt kiáltja : „ Jöjj ! ”
Ekkor egy hamuszürke lovat láttam , amelyen a Halál lovagolt , akit Hádész követett . Ők ketten hatalmat kaptak a Föld negyedrésze felett , hogy háborúkkal , éhínségekkel , járványos betegségekkel és vadállatokkal öljék az embereket .
Amikor a Bárány feltörte az ötödik pecsétet , emberek lelkeit láttam az oltár alatt . Azoknak a lelkei voltak , akiket azért öltek meg , mert hűségesek voltak Isten beszédéhez , és az igazsághoz , amelyet hordoztak .
Ezek erős hangon kiáltották : „ Szent és igaz Úr ! Meddig vársz még ? ! Miért nem ítélsz , és miért nem bünteted meg azokat , akik megöltek minket ? ! ”
Ekkor mindegyikre fehér ruhát adtak . Mondták nekik , hogy még várjanak egy kis ideig , mert még vannak szolgatársaik és testvéreik , akiket ugyanúgy meg fognak ölni , mint ahogy őket megölték . Meg kell várniuk , amíg ez a létszám betelik .
Mikor a Bárány feltörte a hatodik pecsétet , erős földrengés támadt , a Nap elsötétült , mintha fekete gyászruhába öltözött volna , és a Hold korongja olyan lett , mint a vér .
Az ég csillagai pedig úgy hullottak a földre , mint erős szélben a fügefáról az éretlen fügék .
Az ég eltűnt , mint egy könyvtekercs , amelyet összetekernek . Minden hegy és sziget elmozdult a helyéről .
A földi királyok , uralkodók , parancsnokok , gazdagok , hatalmasok , minden rabszolga és minden szabad ember , mind elbújtak a barlangokban és a sziklák közt a hegyekben .
Azt mondták a hegyeknek és a szikláknak : „ Zuhanjatok ránk , és rejtsetek el minket annak szeme elől , aki a trónon ül , és a Bárány haragja elől ,
mert eljött haragjuk nagy napja ! Ki tudná ezt elviselni ? ! ”
Ezután négy angyalt láttam a Föld négy sarkánál állni , akik visszatartották a Föld négy szelét , hogy se a földön , se a tengeren , se a fákra ne fújjon a szél .
Ekkor észrevettem egy másik angyalt is , aki kelet felől közeledett . Nála volt az Élő Isten pecsétje . Ez az angyal erős hangon ezt kiáltotta a másik négy angyalnak , akik hatalmat kaptak , hogy kárt okozzanak a földön és a tengeren :
„ Ne bántsátok se a földet , se a tengert , se a fákat , amíg a pecséttel meg nem jelöljük Istenünk szolgáit a homlokukon ! ”
Majd meghallottam , hogy hányan vannak , akiket megjelöltek a pecséttel . Összesen száznegyvennégyezer embert jelöltek meg , akik Izráel tizenkét törzséből származtak :
Ezután újra láttam : egy megszámlálhatatlanul sok emberből álló tömeget . Mindenféle nemzetből , törzsből , népből és nyelvből származtak . A Trón és a Bárány előtt álltak fehér ruhában , és a kezükben pálmaágat tartottak .
Ezt kiáltották : „ A győzelem Istenünké , aki a Trónon ül , és a Bárányé ! ”
Az angyalok , akik körülállták a Trónt , a mennyei vezetőket és a négy mennyei élőlényt , arcra borultak a Trón előtt .
Ezekkel a szavakkal imádták Istent : „ Ámen ! Istenünk , tiéd az áldás , a dicsőség , a bölcsesség , a hála , a tisztelet , a hatalom és az erő örökké . Ámen ! ”
Ekkor az egyik az mennyei vezetők közül megkérdezte tőlem : „ Kik ezek a fehér ruhás emberek , és honnan jöttek ? ”
Erre így feleltem : „ Uram , te tudod ! ” Így válaszolt : „ Ők azok , akik a nagy szenvedések idejéből jöttek . Ruhájukat a Bárány vérében mosták meg , azért lett ilyen fehér .
Ezért állnak most Isten trónja előtt , a templomában , és ezért imádják őt éjjel-nappal . Aki pedig a Trónon ül , betakarja , és védi őket .
Soha többé nem éheznek , és nem szomjaznak meg , Nap nem égeti , hőség nem bántja őket ,
mert a Bárány a pásztoruk , aki a Trón közepén ül , és az élet vizének forrásaihoz vezeti őket . Isten pedig minden könnyet letöröl a szemükről . ”
Amikor a Bárány a hetedik pecsétet is feltörte , körülbelül fél óráig csend lett az egész Mennyben .
Azután hét angyalt láttam , akik Isten előtt álltak . Mindegyik kapott egy trombitát .
Ezután jött egy másik angyal , és megállt az illat-áldozati oltárnál . Arany füstölő volt a kezében , és sok tömjént adtak neki , hogy Isten népének imádságaival együtt tegye a trón előtt álló arany illat-áldozati oltárra .
A tömjén füstje Isten népének imádságaival együtt felszállt az angyal kezéből Isten elé .
Azután az angyal izzó parazsat vett az oltárról , megtöltötte vele a füstölőt , majd ledobta a Földre . Erre mennydörgések és más hangok hallatszottak , villámlott , és földrengés támadt .
A hét angyal pedig , akiknél a trombiták voltak , készült a trombitálásra .
Amikor az első angyal belefújt a trombitájába , vérrel kevert jégeső és tűz jött elő , és ezt ledobták a Földre . Ezért megégett a föld egyharmada , a fák egyharmada és az összes zöld fű .
A második angyal is trombitált . Ekkor belezuhant a tengerbe valami , ami hatalmas lángoló hegyhez hasonlított . Ettől vérré változott a tenger egyharmada ,
elpusztult a tengeri élőlények harmadrésze , és a hajók harmadrésze is .
Amikor a harmadik angyal trombitált , egy óriási csillag zuhant le az égből , amely úgy lángolt , mint a fáklya . Ráesett a folyók egyharmadára és a vízforrásokra .
A csillag neve „ Üröm ” volt , ezért olyan keserű lett a vizek egyharmada , mint az üröm . Sok ember meghalt , aki ilyen keserű vizet ivott .
A negyedik angyal is megfújta a trombitát . Ekkor csapás érte a Nap egyharmadát , a Hold egyharmadát és a csillagok egyharmadát . Ezért mindegyiknek a harmadrésze elsötétült . Így a nappal egyharmad része és az éjszaka egyharmad része is teljes sötétségbe borult .
Ekkor újra láttam : egy sas repült magasan az égen , és erős hangon ezt kiáltotta : „ Jaj , jaj , jaj a Föld lakóinak a még hátralévő három trombitaszó miatt ! Mert a következő három angyal is hamarosan megfújja a trombitáját ! ”
Az ötödik angyal megfújta a trombitát . Ekkor láttam , hogy az égből a Földre hull egy csillag . Odaadták neki a feneketlen mélység lejáratának kulcsát .
Amikor kinyitotta a lejáratot , a mélységből füst szállt fel , mint egy nagy kemencéből , elsötétítette a Napot és az egész égboltot .
A füstből sáskák szálltak le a földre . Ezek olyan erőt kaptak , mint a földi skorpiók .
Megparancsolták nekik , hogy ne ártsanak se a füveknek , se a fáknak , se a többi növényeknek , csak azoknak az embereknek , akik nem viselik Isten pecsétjét a homlokukon .
De ezeket sem volt szabad megölniük . Csak kínozták őket öt hónapig , és ez a kín olyan volt , mint egy skorpió-csípés .
Ezalatt az öt hónap alatt az emberek keresik a Halált , de nem találják . Szeretnének meghalni , de a Halál elfut előlük .
Maguk a sáskák olyanok voltak , mint a harcra felkészített lovak . Emberi arcuk volt , és a fejükön volt valami , ami arany koronához hasonlított .
A fejükön mintha női haj lett volna , de oroszlán-fogaik voltak .
Mellkasuk , mint a vaspáncél , szárnyaik zúgása pedig olyan zajt csapott , mint rengeteg lovas harci szekér , amint a csatába rohannak .
Farkukon a skorpióéhoz hasonló fullánk volt , és ebben volt az erő , amellyel öt hónapig kínozhatták az embereket .
A feneketlen mélység angyala volt a királyuk , akinek a neve héberül Abaddon , görögül Apollion , vagyis Pusztító .
Ezzel az első csapás elmúlt , de még két csapás következik utána .
A hatodik angyal is trombitált , s ekkor hangot hallottam az Isten előtt álló arany oltár négy szarva közül .
Ezt mondta a hatodik angyalnak , akinél a trombita volt : „ Engedd szabadon azt a négy angyalt , akik a nagy Eufrátesz folyónál vannak megkötözve ! ”
Ekkor szabadon engedték azt a négy angyalt , akik éppen erre az órára , napra , hónapra és évre voltak előkészítve , hogy megöljék az emberiség egyharmadát .
A lovas hadsereg húszezerszer tízezer főből állt , hallottam a számukat .
A látomásban ilyennek láttam a lovakat , és akik rajtuk ültek : tűzvörös , jácint-kék és kénsárga mellvértjük volt , a lovak feje az oroszlánéhoz hasonlított , és a szájukból tűz , füst és lángoló kén tört elő .
Ez a három csapás — a lovak szájából előtörő tűz , füst és lángoló kén — ölte meg az emberiség egyharmadát .
A lovak ereje a szájukban és a farkukban volt . Farkaik kígyókhoz hasonlítottak , és fejekben végződtek . Ezzel ártottak az embereknek .
A többiek , akik túlélték ezeket a csapásokat , mégsem változtatták meg a szívüket és életüket . Nem fordultak el bálványaiktól , amelyeket saját kezükkel készítettek . Továbbra is imádták a gonosz szellemeket , és bálványaikat , amelyeket aranyból , ezüstből , bronzból , kőből , fából maguk készítettek . Pedig a bálványok nem látnak , nem hallanak , és nem tudnak járni sem .
Az emberek nem hagyták abba azt sem , hogy gyilkoljanak , varázsoljanak , szexuális bűnöket kövessenek el , és lopjanak .
Ekkor újra láttam . Egy másik hatalmas angyal jött le a Mennyből . Felhőbe öltözött , és a feje körül szivárvány volt . Arca a naphoz , lábai pedig tűzoszlopokhoz hasonlítottak .
Kezében egy kis nyitott könyvtekercset tartott .
Jobb lábával a tengerre lépett , bal lábával a szárazföldre . Hatalmasat kiáltott , amely úgy hangzott , mint az oroszlán ordítása . Ekkor a hét mennydörgés is megszólalt .
Már éppen le akartam írni , amit mondott , de hangot hallottam a Mennyből : „ A hét mennydörgés szavait ne írd le , hanem tartsd titokban ! ”
Ekkor az angyal , aki egyik lábával a tengeren , a másikkal a szárazföldön állt , jobb kezét felemelte az égre .
Megesküdött arra , aki örökké él , aki teremtette a Mennyet és a benne élőket , a Földet és a rajta élőket , és a tengert és a benne élőket . Azt mondta : „ Nem lesz több haladék !
Azokban a napokban , amikor eljön az ideje , hogy a hetedik angyal is trombitáljon , beteljesül Isten titkos terve . Minden úgy lesz , ahogy Isten örömüzenetként megmutatta szolgáinak , a prófétáknak . ”
Ezután ugyanaz a mennyei hang szólt hozzám : „ Menj , és vedd át a nyitott könyvtekercset az angyal kezéből , aki a tengeren és a szárazföldön áll ! ”
Ekkor odamentem az angyalhoz , és megkértem , hogy adja nekem a kis könyvtekercset . Ő ezt mondta : „ Fogd , és edd meg ! A gyomrodban keserű lesz , de a szádban édes , mint a méz . ”
Átvettem az angyaltól a tekercset és megettem . A számban édes volt , mint a méz , de miután megettem , a gyomrom megkeseredett .
Azután ezt hallottam : „ Újra prófétálnod kell sok népről , nemzetről , nyelvről és királyról . ”
Ezután egy nádból készült mérőpálcát kaptam , és ezt hallottam : „ Kelj fel , és mérd meg Isten templomát , az oltárt , és azokat , akik a templomban imádják Istent !
De a templom udvarával ne törődj , ne mérd meg , mert azt a nem-zsidó népeknek adták , akik negyvenkét hónapig tapossák majd a Szent Várost .
Én pedig hatalmat adok két tanúmnak , hogy prófétáljanak . Ezerkétszázhatvan napig fognak prófétálni , zsákruhába öltözve . ”
Ez a két tanú az a két olajfa és az a két mécs-tartó , akik az egész föld Ura előtt állnak .
Ha valaki bántani akarja őket , a két tanú szájából tűz jön ki , amely elpusztítja ellenségeiket . Így pusztulnak el , akik bántani akarják őket .
Ennek a két tanúnak hatalma van arra , hogy bezárják az eget , és ne essen az eső , amíg prófétálásuk ideje tart . De hatalmuk van arra is , hogy a vizeket vérré változtassák , vagy bármilyen csapással megverjék a földet , ahányszor csak akarják .
Amikor ez a két tanú befejezi feladatát , a tanúskodást , a feneketlen mélységből feljövő szörnyeteg harcolni fog ellenük , legyőzi és megöli őket .
A két tanú holtteste az utcán fog feküdni , abban a nagy városban , amelyet szellemben „ Szodomának ” és „ Egyiptomnak ” neveznek . Ez az a város , ahol az Urat is megölték a kereszten .
Három és fél napig nem engedik eltemetni a két holttestet . Az emberek mindenféle népből , törzsből , nyelvből és nemzetből odajönnek , és nézik ezt a két halottat .
A Föld lakosai örülnek , hogy a két tanú meghalt . Ünnepelnek , és ajándékokat küldenek egymásnak , mert ez a két próféta sok szenvedést okozott nekik .
De három és fél nap múlva Istentől az élet szelleme száll a két prófétába , akik talpra állnak .
Akik ezt látják , szörnyen megrémülnek . A két próféta pedig hangos kiáltást hall a Mennyből : „ Jöjjetek fel ide ! ” Ekkor egy felhőben felemelkednek a Mennybe , ellenségeik pedig nézik őket .
Ebben az órában szörnyű földrengés támad , amelyben a város tizedrésze elpusztul , és hétezer ember meghal . Akik életben maradnak , nagyon megrémülnek , és dicsérik a Menny Istenét .
Ezzel elmúlt a második csapás . De nézzétek , már közeledik a harmadik !
A hetedik angyal is megfújta a trombitáját . Ekkor erős hangok szólaltak meg a Mennyben . Ezt kiáltották : „ Most lett az egész világ feletti királyi uralom URunké és az ő Krisztusáé ! Uralkodni fog örökké ! ”
Ekkor a huszonnégy mennyei vezető , akik az Úr előtt ültek trónjaikon , arcra borultak , és
ezekkel a szavakkal imádták Istent : „ Hálát adunk neked , Mindenható ÚR Isten , aki vagy , és mindig voltál , mert nagy hatalmad kezedbe vetted , királyi uralkodásod megkezdted !
Megharagudtak a nem-zsidó népek , de most elérkezett a te haragod ideje . Itt az idő , hogy megítéld a halottakat , és megjutalmazd szolgáidat , a prófétákat , szent népedet és mindazokat , akik tisztelnek téged , kicsiket és nagyokat egyaránt . Itt az idő , hogy elpusztítsd azokat , akik a Földet pusztítják . ”
Ekkor kinyílt Isten mennyei temploma , és abban láthatóvá vált a Szövetség Ládája . Villámlott , erős hangok és mennydörgések hallatszottak , földrengés és nagy jégeső támadt .
Azután egy hatalmas jelkép tűnt föl az égen : egy asszony , akinek a Nap volt a ruhája , lába alatt a Hold , a fején pedig korona tizenkét csillagból .
Ez az asszony terhes volt , és már egészen közel volt a szülés ideje , ezért fájdalmában kiáltozott .
Majd egy másik jelképet is láttam az égen . Egy óriási vörös színű sárkányt , amelynek hét feje és tíz szarva volt , a fejein pedig hét korona .
Farkával lesöpörte az égről , és a földre szórta a csillagok egyharmadát . A sárkány az asszony elé állt , aki már majdnem megszülte a gyermekét . Azért állt oda , hogy azonnal felfalja a gyermeket , amint megszületik .
Majd az asszony megszülte a fiát . Ez a fiúgyermek arra született , hogy vaspálcával uralkodjon minden nép fölött . Azután a fiúgyermeket felvitték Isten trónjához és magához Istenhez .
Az asszony pedig elmenekült a pusztába , olyan helyre , amelyet Isten készített neki , hogy ott gondoskodjanak róla ezerkétszázhatvan napig .
Ezután háború kezdődött a Mennyben . Mihály és angyalai küzdöttek a sárkány és az ő angyalai ellen .
De a sárkány vereséget szenvedett , és angyalaival együtt nem maradhatott többé a Mennyben .
Akkor kihajították a Mennyből a hatalmas sárkányt . Ez az a régi kígyó , akit Ördögnek , vagy Sátánnak is hívnak , és aki az egész világot becsapja . Angyalaival együtt ledobták a Földre .
Ekkor erős hangot hallottam a Mennyben . Ezt mondta : „ Most lett a győzelem Istenünké , most mutatta meg az erejét , most lett a királyi uralom az övé ! Most jött el Krisztus hatalma , akit Istenünk tett királlyá ! Mert most dobták le a Mennyből testvéreink Vádlóját , aki éjjel-nappal vádolta őket Isten előtt .
De testvéreink legyőzték a Vádlót . A Bárány vérével győzték le , és azzal , hogy beszédükkel tanúskodtak az igazságról . Legyőzték , mert nem ragaszkodtak a saját életükhöz , és nem féltek a haláltól sem .
Örüljön az egész Menny , és ti mind , akik a Mennyben laktok ! De jaj nektek , föld és tenger , mert leszállt hozzátok a Sátán ! Nagyon dühös , mert tudja , hogy már csak kevés ideje maradt . ”
Amikor a sárkány látta , hogy ledobták a Földre , megtámadta az asszonyt , aki a fiúgyermeket szülte .
De az asszony két sas-szárnyat kapott , a hatalmas sas szárnyait , hogy el tudjon menekülni . El is szállt a pusztába , arra a helyre , amelyet Isten készített neki . Ott , a sárkánytól távol , gondot viseltek rá három és fél évig .
Ekkor a sárkány szájából egy folyó ömlött ki , hogy az asszonyt elsodorja .
De a föld segített az asszonynak : megnyitotta a torkát , és elnyelte a vizet , amely a sárkány szájából ömlött .
Erre a sárkány nagyon megdühödött az asszonyra , és elment , hogy háborút indítson az asszony többi gyermeke ellen : azok ellen , akik megtartják Isten parancsait , és Jézusról tanúskodnak .
A sárkány megállt a tengerparton .
Ekkor egy szörnyeteget láttam kiemelkedni a tengerből . Hét feje és tíz szarva volt . A szarvain tíz aranykorona , és a fejein Istent gyalázó nevek .
Párduchoz hasonlított , lába olyan volt , mint a medvéé , szája pedig , mint az oroszláné . A sárkány átadta neki a saját erejét , trónját és nagy hatalmát .
A szörnyeteg egyik fején halálosan megsebesült , de a seb mégis begyógyult .
A világon mindenki csodálta , és követte a szörnyeteget . Imádták a sárkányt , mert hatalmát átadta a szörnyetegnek . De imádták a szörnyeteget is , és azt mondták : „ Ki olyan hatalmas , mint ő ? ! Ki tudna vele szembeszállni ? ! ”
A szörnyeteg hatalmat kapott arra , hogy nagy dolgokkal dicsekedjen , és Istent gyalázza negyvenkét hónapig .
Ezért Isten ellen beszélt , káromkodott , gyalázta Istent és nevét , Isten lakóhelyét és a Menny többi lakóit is .
Azt is megengedték neki , hogy Isten népe ellen harcoljon , és legyőzze őket . Hatalmat kapott minden törzs , nép , nyelv és nemzet fölött ,
hogy a Föld lakói imádják a szörnyeteget . Igen , de csak azok , akiknek neve a világ teremtése óta nincsen beírva az Élet Könyvébe . Ez a könyv a Bárányé , akit megöltek .
Akinek van füle , hallja és értse meg :
Aki fogságra való , az fogságba megy , aki pedig karddal öl , azt a kard öli meg . Ekkor van igazán szüksége Isten népének az állhatatos kitartásra , hűségre és hitre !
Azután megint láttam : egy második szörnyeteg emelkedett ki a földből . Két szarva volt , mint a Báránynak , de úgy beszélt , mint a sárkány .
Ez a szörnyeteg odaállt az első szörnyeteg elé , és ugyanolyan hatalommal rendelkezett , mint az . Hatalmát arra használta , hogy a Föld minden lakóját rávegye , hogy imádják az első szörnyeteget , akinek halálos sebe begyógyult .
A második szörnyeteg nagy csodákat is tett , olyannyira , hogy az emberek szeme láttára tüzet hozott le az égből a földre .
Ezekkel a csodákkal az első szörnyeteget szolgálta , és becsapta az embereket , mert hatalmat kapott rá . A Föld lakóinak megparancsolta , hogy készítsék el az első szörnyeteg tiszteletére annak szobrát . Ez az első szörnyeteg az , akinek a kard által okozott sebe begyógyult .
A második szörnyeteg hatalmat kapott arra is , hogy szellemet adjon az első szörnyeteg szobrába . Így ez a szobor beszélni tudott , sőt azt is megparancsolta , hogy öljék meg azokat , akik nem imádják őt .
A második szörnyeteg kényszerített mindenkit , kicsiket és nagyokat , gazdagokat és szegényeket , szabadokat és szolgákat , hogy a jobb kezükön vagy a homlokukon egy bizonyos jelet viseljenek .
Azért tette ezt , hogy csak az adhasson el , vagy vehessen meg valamit , aki ezt a jelet viseli . A jel pedig a szörnyeteg neve , vagy a nevének megfelelő szám volt .
Ehhez kell a bölcsesség ! Aki értelmes , értse meg , mit jelent a szörnyeteg száma , mert az emberi szám : hatszázhatvanhat .
Ezután ismét láttam : a Bárány állt a Sion-hegyen , és vele együtt az a száznegyvennégyezer , aki a Bárány nevét és a Bárány Atyjának nevét viselte a homlokán .
Azután hangot hallottam a Mennyből , amely nagy vízesés dübörgő hangjához , vagy hatalmas mennydörgéshez hasonlított . Mégis úgy hangzott , mint mikor sok hárfán egyszerre játszanak .
Új éneket énekeltek Isten trónja , a négy mennyei élőlény és a mennyei vezetők előtt . De ezt az éneket senki más nem tanulhatta meg , csak az a száznegyvennégyezer , akiket az emberek közül mentettek meg .
Ekkor ismét láttam . Magasan az égen egy másik angyal repült . Nála volt az örökkévaló örömhír üzenete , hogy kihirdesse a Föld lakóinak : minden nemzetnek , törzsnek , nyelvnek és népnek .
Erős hangon ezt kiáltotta : „ Istent tiszteljétek , és őt dicsőítsétek , mert ítéletének órája elérkezett ! Imádjátok azt , aki a Mennyet , a Földet , a tengert és a vízforrásokat teremtette ! ”
Ezután egy második angyal jött , aki kihirdette : „ Elpusztult ! Elpusztult Babilon , a nagy város , aki minden népet megitatott a bálványimádás részegítő borával ! ”
Majd egy harmadik angyal jött utánuk , és nagy hangon ezt kiáltotta : „ Aki a szörnyeteget és annak szobrát imádja , és annak jelét engedi a homlokára vagy a kezére tenni ,
az is inni fog Isten haragjának borából . Ennek a harag-bornak az erejét nem enyhíti semmi , ott gyűlik Isten haragjának poharában . Aki ebből iszik , azt tűz és égő kén fogja kínozni a szent angyalok és a Bárány szeme láttára .
Se éjjel , se nappal nem lesz nyugtuk azoknak , akik a szörnyeteget és annak szobrát imádják , vagy magukon viselik a szörnyeteg nevének jelét . Kínlódásuk füstje örökké felszáll .
Itt van szüksége Isten népének az állhatatos kitartásra . Azoknak , akik engedelmeskednek Isten parancsainak , és megőrzik a Jézusban való hitüket . ”
Ezután egy hangot hallottam a Mennyből . Ezt mondta nekem : „ Írd le ezt : mostantól fogva boldogok és áldottak azok , akik az Úrban halnak meg . ” „ Igen — mondja a Szent Szellem— , most már megpihenhetnek a munkájuk után , mert amit elvégeztek , az követi őket . ”
Azután ismét láttam . Egy fehér felhőn ült valaki , aki hasonlított az „ Emberfiához ” . A fején arany korona volt , a kezében pedig éles sarló .
A templomból kijött egy másik angyal , és erős hangon kiáltott annak , aki a felhőn ült : „ Fogd a sarlódat és arass , mert eljött az aratás órája , megérett a Földön az aratnivaló ! ”
Ekkor a felhőn ülő megsuhintotta sarlóját a Föld fölött , és learatta a termést .
Ezután a mennyei templomból kijött egy újabb angyal , aki szintén éles sarlót tartott a kezében .
Az oltártól pedig előlépett egy angyal , akinek hatalma volt a tűz fölött , és nagy hangon ezt kiáltotta a sarlós angyalnak : „ Fogd éles sarlódat , és szüreteld le a Föld szőlőjét , mert már érettek a fürtök ! ”
Erre az angyal megsuhintotta sarlóját a Föld fölött , leszüretelte a Föld szőlőjét , és a szőlőfürtöket bedobta Isten haragjának hatalmas szőlőprésébe .
A városon kívül kipréselték a szőlőt . A szőlőprésből annyi vér folyt ki , hogy még háromszáz kilométerrel távolabb is a lovak szájáig ért .
Azután újra láttam . A Mennyben hatalmas és csodálatos jel tűnt fel : hét angyal , akiknél az utolsó hét csapás volt . Az utolsók , mert ezzel lett teljessé , és ezzel fejeződött be Isten haragja .
Majd ismét láttam : mintha üvegtenger lett volna előttem , amelybe tűz keveredett . Az üvegtengeren álltak mindazok , akik legyőzték a szörnyeteget , annak szobrát , és a nevének megfelelő számot . A győztesek kezében Isten hárfái voltak . Énekelték
Mózesnek , Isten szolgájának és a Báránynak énekét : „ Nagy és csodálatos minden , amit teszel , Mindenható ÚR Isten ! Igazság és igazságosság minden tetted alapja , Nemzetek Királya !
Ki ne tisztelne téged , ki ne dicsérné neved ? Mert egyedül te vagy szent ! Minden nép hozzád fog jönni , hogy imádjon téged , mert világosan meglátják igazságos ítéleteidet . ”
Ekkor újra láttam . A mennyei Szent Sátor szentélye kinyílt ,
és hét angyal jött elő . Náluk volt a hét utolsó csapás . Ragyogó tiszta ruhájukat a mellükön aranyöv fogta körül .
Ekkor a négy mennyei élőlény közül az egyik hét aranypoharat adott a hét angyalnak . A poharak tele voltak az örökkön-örökké élő Isten haragjával .
A szentélyt pedig betöltötte Isten dicsőségének és hatalmának füstje . Ezért senki nem léphetett be oda , amíg a hét angyal hét csapása be nem fejeződött .
Ezután erős hangot hallottam a templom szentélyéből . Ezt mondta a hét angyalnak : „ Menjetek és öntsétek ki a Földre az Isten haragjával teli hét poharat ! ”
Az első angyal megindult , és kiöntötte a Földre az első poharat . Ekkor szörnyű és fájdalmas sebek támadtak azokon az embereken , akik a szörnyeteg jelét viselték , és annak szobrát imádták .
A második angyal a tengerre öntötte ki a poharát . Ekkor a tenger vize olyan lett , mint a halott vére , és a tengerben minden élőlény elpusztult .
A harmadik angyal a folyókra és a vizek forrásaira öntötte ki poharát . Ekkor a vizek mind vérré változtak .
Hallottam , hogy a vizek angyala ezt mondja : „ Igazságosan ítéltél , te Szent , aki vagy , és aki mindig voltál !
Mivel szent népedet és a prófétákat gyilkolták , és vérüket a földre öntötték , most vért adtál inni gyilkosaiknak , mert ezt érdemlik . ”
Ekkor megszólalt a mennyei oltár : „ Igen , Mindenható ÚR Isten , ítéleteid igazak és igazságosak ! ”
A negyedik angyal a Napra öntötte a poharát . Ekkor a Nap hatalmat kapott , hogy tüzével égesse az embereket ,
akik súlyos égési sérüléseket szenvedtek . A sebesültek átkozták Istent , mert neki hatalma volt ezeken a csapásokon . De mégsem akarták megváltoztatni gondolkodásukat és életüket , hogy elismerjék Istent , és dicsőséget adjanak neki .
Az ötödik angyal a szörnyeteg trónjára öntötte a poharát . Ekkor a szörnyeteg birodalma sötétségbe borult , és az emberek a nyelvüket harapdálták fájdalmukban .
Átkozták a Menny Istenét sebeik és fájdalmaik miatt , de nem akarták abbahagyni , vagy megváltoztatni , amit addig tettek .
A hatodik angyal a nagy Eufrátesz folyóra öntötte a poharát . Ekkor annak vize kiszáradt , hogy utat készítsen a kelet felől jövő királyoknak .
„ Figyeljetek ! Hamarosan megérkezem , de úgy jövök , mint a tolvaj . Boldog az , aki nem alszik el , hanem ébren marad . Boldog , aki megőrzi a ruháit . Az nem fog meztelenül járni , és nem kell szégyenkeznie . ”
A gonosz szellemek össze is gyűjtötték a Föld királyait arra a helyre , amelyet héberül Armageddonnak neveznek .
Ezután a hetedik angyal kiöntötte a poharát a levegő-égre . Erre erős hang hallatszott a mennyei szentélyben lévő Trón felől : „ Befejeződött ! ”
Villámlott , mennydörgés és morajlás hallatszott , és nagy földrengés támadt . Ez volt a legerősebb földrengés , mióta ember él a Földön .
A nagy város három részre hasadt , és a népek városai összedőltek . Isten visszaemlékezett rá , hogy a nagy Babilont meg akarja büntetni . Odaadta neki azt a poharat , amely tele volt Isten rettenetes haragjának borával .
A szigetek mind elsüllyedtek , és a hegyek is eltűntek .
Az égből hatalmas jégeső zuhogott . Egy-egy jégdarab körülbelül 32 kg-ot nyomott . Az emberek átkozták Istent a jégeső csapása miatt , mert az valóban szörnyű volt .
Ezután odajött hozzám az egyik angyal a hét közül , akik a hét poharat kapták , és azt mondta : „ Gyere , megmutatom neked a Nagy Parázna megbüntetését , aki a tengerek felett ül .
Ő az , akivel a Föld királyai szexuális bűnöket követtek el . A Föld lakói pedig lerészegedtek a Nagy Parázna szexuális bűneinek borától . ”
Ekkor magával ragadott a Szellem , és az angyal elvitt a pusztába . Ott egy asszonyt láttam , aki a szörnyeteg hátán ült , amelynek hét feje és tíz szarva volt . A szörnyeteg vörös színű testére mindenhol olyan nevek voltak írva , amelyek Istent gyalázták .
Az asszony bíbor színű és vörös ruhába öltözött , drágakövekkel , gyöngyökkel és arannyal ékesítette magát . A kezében arany kelyhet tartott , amely tele volt szexuális bűneivel és mindenféle utálatos dologgal .
Homlokára ez a titokzatos név volt felírva : nagy babilon , az összes paráznák anyja , a föld minden gonoszságának anyja
Láttam , hogy az asszony részeg . Isten szent népének vérétől részegedett meg , azoknak a vérétől , akiket a Jézusról való tanúskodásukért öltek meg . Amikor ezt az asszonyt megláttam , nagyon elcsodálkoztam .
Az angyal meg is kérdezte : „ Miért csodálkozol ? Elmondom neked az asszony titkát , és a hétfejű , tízszarvú szörnyeteg titkát , amely az asszonyt a hátán hordozza .
A szörnyeteg , amelyet láttál , volt , de most nincs . Fel fog jönni a feneketlen mélységből , azután pedig végső pusztulása következik . A földön élő emberek közül azok , akiknek a neve a világ teremtése óta nincs beleírva az Élet Könyvébe , csodálkoznak , amikor meglátják a szörnyeteget . Azon csodálkoznak , hogy a szörnyeteg volt , most nincs , de mégis megjelenik .
Itt van szükséged igazán a bölcsességre , hogy ezt megérthesd ! A szörnyeteg hét feje — azt a hét dombot jelenti , amelyen az asszony ül . De jelenti azt a hét királyt is ,
akik közül az első öt már meghalt , az egyik most uralkodik , az utolsó pedig még nem jött el . Amikor majd eljön , csak rövid ideig maradhat .
Maga a szörnyeteg pedig , amely volt , de most nincs , az a nyolcadik király . Ez is a hét király közé tartozik , és a pusztulás felé halad .
A tíz szarv , amelyet láttál , tíz királyt jelent , akik még nem kezdték meg uralkodásukat . Ők majd a szörnyeteggel együtt kapnak egyetlen óráig tartó hatalmat .
Mind a tíz királynak ugyanaz a célja . Erejüket és hatalmukat át fogják adni a szörnyetegnek .
Háborút fognak indítani a Bárány ellen . A Bárány azonban legyőzi őket , mert ő az urak Ura és a királyok Királya . A Báránnyal együtt fognak győzni azok , akiket a Bárány elhívott , kiválasztott , és akik hűségesek hozzá . ”
Az angyal így folytatta : „ Az a hatalmas tenger , amely felett a Nagy Paráznát láttad ülni , a népeket , embertömegeket , nemzeteket és nyelveket jelképezi .
A szörnyeteg és a tíz szarv , amelyet láttál , meggyűlölik a Nagy Paráznát , elpusztítják , elveszik tőle még a ruháit is , a testét pedig megeszik , és őt magát tűzben égetik meg .
Mert Isten adta a tíz király szívébe , hogy az ő tervét végrehajtsák . Igen , Isten akarta , hogy a tíz király egy akarattal átadja hatalmát a szörnyetegnek , amíg Isten szavai beteljesednek .
Az asszony pedig , akit láttál , azt a nagy várost jelenti , amely a Föld királyai felett uralkodik . ”
Ezután egy másik angyalt láttam leszállni a Mennyből , akinek igen nagy hatalma volt . Dicsőségének fénye beragyogta a földet , és
erős hangon ezt kiáltotta : „ Elpusztult Babilon , a nagy város elpusztult ! Gonosz szellemek lakóhelye lett , mindenféle gonosz szellem , utálatos és gyűlöletes madár börtöne .
Mert Babilon minden népet megrészegített szexuális bűneinek borával . Hiszen vele követték el a Föld összes királyai ezeket a bűnöket . A világ üzletemberei Babilon pazarló életmódjából és költekező jólétéből gazdagodtak meg . ”
Ezután egy másik hangot hallottam a Mennyből , amely azt mondta : „ Népem , gyere ki abból a városból , hogy ne vegyél részt annak bűneiben , és ne érjenek a csapások , amelyek a városra fognak jönni !
Mert Babilon bűnei már az égig érnek , és Isten visszaemlékezett minden gonoszságára .
Ezért bánjatok úgy ezzel a várossal , ahogy ő bánt másokkal ! Sőt , kétszeresen fizessetek meg mindenért , amit tett ! A pohárba , amelyet másoknak készített , töltsetek neki magának kétszeresen !
Fizessetek neki annyi szomorúsággal és szenvedéssel , amennyi dicsőséget és gondtalan gazdagságot szerzett magának ! Mert Babilon ezt mondja : » Királynő vagyok , trónomon ülök ! Nem vagyok özvegy , soha nem fogok szenvedni , sem szomorkodni . «
Ezért egy napon mind egyszerre érik Babilont a számára készített csapások : halál , szomorúság , nagy éhség . Tűzben pusztul el a város , mert erős az ÚR Isten , aki elítéli . ”
A föld királyai pedig , akik Babilonnal együtt követték el a szexuális bűnöket , és részt vettek gazdagságában , látják a város égésének füstjét , sírnak és jajgatnak miatta .
Megállnak majd a távolban , mert félnek a kínjaitól , és azt mondják : „ Jaj neked , jaj neked , te hatalmas város , Babilon ! Egyetlen órában ért utol ítéleted ! ”
Siratják és gyászolják Babilont az egész világ üzletemberei és kereskedői is , mert senki nem veszi meg többé tőlük az áruikat :
aranyat , ezüstöt , drágaköveket , gyöngyöket ; finom ruhákhoz való vásznat , bíbor színű ruha-anyagokat , selymet , bársonyt ; sokféle illatos fát , elefántcsontból faragott dísztárgyakat ; sokféle drága fából , bronzból , vasból és márványból készült tárgyat ;
fűszereket : fahéjat , balzsamot , füstölőszereket , mirhát , tömjént ; bort és az olajfa olaját , finom lisztet , búzát ; marhákat , juhokat , lovakat és szekereket ; rabszolgákat és emberek lelkét !
„ Ó , Babilon , amire a szíved vágyott , mindaz a jó eltűnt előled ! Minden gazdagságod és fényes jóléted örökre elveszett , soha többé meg nem találod . ”
Az üzletemberek és kereskedők abból gazdagodtak meg , hogy mindezeket az árukat eladták Babilonban . De most félnek Babilon szenvedéseitől , és csak távol állva sírnak és sajnálkoznak .
Ezt mondják : „ Jaj , jaj ! Te nagy város , aki finom ruhákba , bíborba és bársonyba öltöztél , arany ékszerekkel , drágakövekkel és gyöngyökkel díszítetted magad !
Hogy elpusztult minden gazdagságod egyetlen óra alatt ! ” Ugyanígy a hajóskapitányok , tengerészek , és mindazok , akik a tengereken utaznak és kereskednek , távolról nézik
az égő Babilon felszálló füstjét , és ezt kiáltják : „ Nem volt a Földön még egy ilyen nagy város ! ”
Szomorúságukban a fejükre hamut szórnak , és sírva kiáltozzák : „ Jaj , jaj ! Te nagy város ! Akinek csak hajója volt a tengeren , mind meggazdagodott Babilon gazdagságából , mégis elpusztult Babilon egyetlen óra alatt ! ”
„ Menny ! Te örülj ennek ! Örvendezzetek , apostolok , próféták , és Isten szent népe , mert Isten bosszút állt Babilonon miattatok ! ”
Ezután egy erős angyal felkapott egy malomkő nagyságú sziklát , behajította a tenger vizébe , és azt mondta : „ Ez fog történni a nagy várossal , Babilonnal is , így fogják ledobni , hogy soha többé ne is lássa senki !
Babilon ! Többé nem hallatszik benned hárfások , lantosok , fuvolások és trombitások zenéje . Többé nem dolgoznak benned mesteremberek , nem hallatszik többé a malom zúgása ,
nem fénylik a lámpa . Nem hallatszik benned vőlegény és menyasszony hangja ! Mert üzletembereid voltak a világ hatalmasai , és varázslásoddal minden népet becsaptál !
Babilon ! Megölted a prófétákat és Isten szentjeit ! Te vagy a bűnös mindazoknak a haláláért , akiket megöltek a Földön . ”
Ezután olyan hangot hallottam , mintha a Mennyben óriási sokaság erős hangon egyszerre kiáltana : „ Halleluja ! Istenünké a győzelem , a dicsőség és a hatalom !
Igazak és igazságosak ítéletei , mert elítélte és megbüntette a Nagy Paráznát , aki szexuális bűneivel megrontotta az egész Földet ! Bosszút állt Isten a Nagy Paráznán , aki megölte Isten szolgáit ! ”
És újra kiáltották : „ Halleluja ! A Nagy Parázna pusztulásának füstje felszáll mindörökké ! ”
Ekkor földre borult a huszonnégy mennyei vezető és a négy mennyei élőlény , és így imádták a trónon ülő Istent : „ Ámen ! Halleluja ! ”
Azután hang hallatszott a Trón felől , amely ezt mondta : „ Dicsérjétek Istenünket , kicsik és nagyok mindannyian , akik szolgáljátok és tisztelitek Őt ! ”
Azután nagy sokaság hangját hallottam , amely hatalmas vízesés robajához , vagy mennydörgéshez hasonlított . Ezt kiáltották : „ Halleluja ! Mert uralkodik Istenünk , az ÚR , a Mindenható !
Örüljünk és dicsérjük Istent , mert eljött a Bárány lakodalmának ideje ! Mennyasszonya felkészült a menyegzőre :
ragyogó tiszta menyasszonyi ruhát kapott , abba öltözött . ” Ez a menyasszonyi ruha Isten népének jó és igazságos tetteit jelképezi ,
Ezután az angyal hozzám fordult : „ Írd le : Boldogok és áldottak , akiket meghívtak a Bárány lakodalmába , az ünnepi vacsorára ! ” Majd ezt mondta : „ Ezek valóban Isten szavai . ”
Ekkor én , János , az angyal lába elé borultam , hogy imádjam őt . De azt mondta : „ Vigyázz , ezt nem szabad tenned ! Ne engem imádj , hanem Istent , hiszen csak szolgatársad vagyok . De nem csak neked , hanem a testvéreidnek is , akik Jézusról tanúskodnak . Mert a Jézusról való tanúskodás a prófétaság szelleme . ”
Ismét láttam : megnyílt a Menny , és egy fehér ló jelent meg . Lovasának neve „ Hűséges és Igaz ” , mert igazságosan ítél és harcol .
Tekintete , mint a tűz lángja , fején pedig sok koronát visel . Erre a lovasra olyan név van ráírva , amelyet rajta kívül senki nem ismer .
Vérbe mártott köpenyt visel . A neve pedig ez : „ Isten Szava ” .
Mennyei seregek követik , akik fehér lovakon ülnek , és mind tiszta fehér ruhába öltöztek .
Az elöl haladó lovas szájából éles kard jön ki , amellyel csapásokat mér a nemzetekre . Vaspálcával uralkodik fölöttük , és ő fogja kipréselni a szőlőt a Mindenható Isten szörnyű haragjának présében .
A lovas derekánál , a köpenyére ez a név volt írva : királyok királya és urak ura
Azután láttam : egy angyal állt a Napban , és erős hangon ezt kiáltotta az égen magasan szálló összes madárnak : „ Gyertek ide , gyűljetek össze az Isten nagy lakomájára ,
és egyétek a királyok , tábornokok és hatalmasok testét , egyétek a lovakat és lovasaikat , egyétek mindenféle ember testét : szabadokat és rabszolgákat , kicsiket és nagyokat ! ”
Ekkor megláttam a szörnyeteget és a Föld királyait : hadseregeikkel együtt összegyűltek , hogy harcoljanak a fehér lovon ülő és serege ellen .
De a szörnyeteg , és vele együtt a hamis próféta is fogságba esett . Ez a hamis próféta az , aki csodákat tett a szörnyeteg érdekében , és ezzel becsapta mindazokat , akik magukra vették a szörnyeteg jelét , és imádták annak szobrát . A szörnyeteget és a hamis prófétát elevenen bedobták a tűz-tóba , amelyben kén ég .
A szörnyeteg hadseregét pedig az a kard ölte meg , amely a fehér lovon ülő szájából jött ki . Az elesettek húsát a madarak ették , ameddig valamennyi madár jóllakott .
Ezután ismét láttam : egy angyal szállt le a Mennyből . Kezében tartotta a feneketlen mélység kulcsát és egy nagy láncot .
Foglyul ejtette a Sárkányt , azt a Régi Kígyót , aki az Ördög vagy más néven a Sátán , és megkötözte a lánccal ezer évre .
Azután ledobta a feneketlen mélységbe , a lejáratot pedig bezárta és lepecsételte . Azért tette ezt , hogy a Sárkány ne tudja többé becsapni a népeket , amíg az ezer év le nem telik . Ezer év múlva a Sárkányt egy kis időre még szabadon kell majd engedni .
Áldottak és szentek , akik részt vesznek az első feltámadásban ! Rajtuk nincs hatalma a második halálnak , hanem Isten és Krisztus papjai lesznek , és ezer évig együtt uralkodnak vele .
Amikor eltelik az ezer év , kiengedik a Sátánt a börtönéből .
Ő pedig kimegy , hogy becsapja a világ összes népeit — Gógot és Magógot . Összegyűjti őket a háborúra , és annyian lesznek , mint a tenger partján a homokszemek .
Összegyűlnek , végigvonulnak az egész Földön , bekerítik Isten népének táborát és a várost , amelyet Isten szeret . De a Mennyből tűz száll le , és elpusztítja a Sátán hadseregét .
A Sátánt pedig , aki becsapta a népeket , bedobják a tűz-tóba , amelyben kén ég . Így a Sátán is oda kerül a szörnyeteg és a hamis próféta mellé , ahol éjjel-nappal , örökkön-örökké kínozzák őket .
Azután láttam egy hatalmas , fehér trónt , amelyen ült valaki . Előle elfutott a föld és az ég , és nyomtalanul eltűntek .
Majd láttam : a trón előtt halottak álltak , nagyok és kicsik . Majd könyveket nyitottak ki . Ítéletet hirdettek a halottak felett : mindenkinek a saját tettei alapján , amelyek a könyvekben voltak feljegyezve . Azután kinyitottak egy másik könyvet is , az Élet Könyvét .
A tenger kiadta a benne levő halottakat , ugyanígy a Halál és a Hádész is kiadták a náluk levő halottakat . Minden egyes embert a tettei szerint ítéltek meg .
Ezután a Halált és a Hádészt is bedobták a tűz-tóba . Ez a második halál : a tűz-tó .
Ha valaki nem volt beírva az Élet Könyvébe , azt is bedobták a tűz-tóba .
Ezután újra láttam : Új Ég és Új Föld tűnt elő , mert a régi Ég és a régi Föld eltűnt , és tenger sem volt többé .
Láttam , hogy a Szent Város , az Új Jeruzsálem leszállt a Mennyből , Istentől . Olyan volt , mint egy menyasszony , akit a férje számára öltöztettek fel menyasszonyi ruhába , és ékszerekkel ékesítettek .
Majd erős hangot hallottam a Mennyből , amely ezt kiáltotta : „ Isten otthona most már az emberek között van . Ezentúl Isten együtt lakik velük , akik népévé lesznek . Ő maga lesz velük , Istenükké lesz ,
és minden könnyet letöröl a szemükről . Nem lesz többé halál , nem lesz több gyász , sírás és fájdalom , mert a régi dolgok elmúltak . ”
Ekkor az , aki a trónon ült , ezt mondta : „ Lásd , én mindent megújítok ! ” Majd így szólt hozzám : „ Írd le , mert ezek a beszédek megbízhatók és igazak ! ”
Azután ezt mondta : „ Be van fejezve ! Én vagyok az Alfa és az Ómega , aki elkezdi és be is fejezi . Aki szomjas , annak én adok inni az élet vizének forrásából — ajándékul .
Aki győz , örökli mindezeket , és annak Istene leszek , ő pedig a fiam lesz .
De a gyávák , a hitetlenek , és akik gyűlöletes dolgokat tesznek , a gyilkosok , a szexuális bűnben élők , és akik varázslással foglalkoznak , a bálványimádók , meg a hazugok — mindezek a tűz-tóba kerülnek , amelyben kén ég . Ez a második halál . ”
Azután odajött hozzám egy angyal . Ő volt az egyik a hét angyal közül , akik a hét utolsó csapással teli poharakat kapták . Ezt mondta : „ Gyere , megmutatom neked a Menyasszonyt , a Bárány feleségét ! ”
Ekkor magával ragadott a Szent Szellem , és az angyal elvezetett egy hatalmas és magas hegyre . Megmutatta a Szent Várost , Jeruzsálemet , amely a Mennyből , Istentől szállt le .
Isten dicsősége ragyogott belőle , és a fénye olyan volt , mint a legértékesebb drágakőé , a kristálytiszta gyémánté .
A városnak erős és magas fala volt és tizenkét kapuja . Minden kapunál egy-egy angyal állt , és a kapukra Izráel tizenkét törzsének nevei voltak fölírva .
Három kapu volt a város keleti oldalán , három az északi , három a déli és három a nyugati oldalon .
A városfal tizenkét alapkőre épült . Ezekre a Bárány tizenkét apostolának nevei voltak felírva .
Az angyalnál , aki velem beszélt , volt egy arany mérőpálca . Azzal mérte meg a várost , a kapukat és falakat .
A város pontosan négyzet alakú , hossza és szélessége egyenlő . Megmérte a várost a mérőpálcával , és az eredmény 12 000 stádium lett . A városnak ennyi a hossza , ugyanennyi a szélessége és a magassága is .
Azután a falat is megmérte : ez 144 könyök magas volt — férfi , vagyis angyal mértékével mérve .
A fal gyémántból épült , maga a város pedig színaranyból , amely olyan átlátszó volt , mint a tiszta üveg .
A városfal alapját értékes drágakövek alkották : az első alapkő gyémánt , a második zafír , a harmadik kalcedon , a negyedik smaragd ,
az ötödik szárdonix , a hatodik rubin , a hetedik krizolit , a nyolcadik berill , a kilencedik topáz , a tizedik krizopráz , a tizenegyedik jácint , a tizenkettedik ametiszt volt .
A tizenkét kapu tizenkét gyöngyből készült : minden kapu egy-egy gyöngyből . A város utcái színaranyból voltak , amely olyan átlátszó volt , mint a tiszta üveg .
Templomot nem láttam a városban , mert maga a Mindenható Úr Isten és a Bárány a város temploma .
A városnak nincs szüksége sem a Nap , sem a Hold fényére , mert Isten dicsőségének ragyogása világítja meg . A fény forrása pedig maga a Bárány .
Az ő világosságában járnak a világ népei . A Föld királyai ebbe a városba hozzák be dicsőségüket .
Nappal a város kapuit soha nem zárják be , éjszaka pedig egyáltalán nem is lesz ott .
Oda viszik be a népek dicsőségét és gazdagságát .
De semmit sem lehet bevinni a városba , ami nem tiszta . Senki sem mehet be , aki szégyellni való , utálatos , vagy hamis dolgokat tesz . Csak azok fognak oda bemenni , akiknek nevét felírták az Élet Könyvébe , amely a Bárányé .
Azután az angyal megmutatta nekem a folyót , amelyben az élet vize folyik : fénylő és tiszta , mint a kristály . Isten és a Bárány trónjától ered ,
és végigfolyik a város utcájának közepén . A folyó mindkét partján az Élet Fája áll , amely évente tizenkétszer terem : minden hónapban gyümölcsöt hoz , levelei pedig a népek gyógyítására valók .
Abban a városban soha nem lesz semmi átkozott , hanem Isten és a Bárány trónja lesz benne . Szolgái imádják Istent ,
látják az arcát , és neve homlokukon lesz .
Éjszaka nem lesz ott , ezért nem lesz szükségük sem lámpafényre , sem napfényre , mert az Úr Isten világossága fogja beragyogni őket . Isten szolgái királyok lesznek , és örökké fognak uralkodni .
Azután ezt mondta nekem az angyal : „ Ezek a szavak megbízhatók és igazak . Az Úr a próféták szellemeinek Istene . Ő küldte el angyalát , hogy az Úr szolgáinak megmutassa azokat , amiknek hamarosan meg kell történniük . ”
„ Figyelj ide ! Hamarosan visszajövök ! Áldott és boldog , aki engedelmeskedik a próféciáknak , amelyek ebben a könyvben le vannak írva . ”
Én , János , hallottam és láttam ezeket . Amikor meghallottam és megláttam , leestem az angyal lába elé , aki ezeket megmutatta , hogy imádjam őt .
De azt mondta : „ Vigyázz , ezt nem szabad tenned ! Hiszen csak a szolgatársad vagyok : neked is , a testvéreidnek is , a prófétáknak . Sőt , mindazoknak is , akik engedelmeskednek az üzeneteknek , amelyek ebben a könyvben vannak leírva . Egyedül Istent imádd ! ”
Azután ezt mondta : „ Ne tartsd titokban ennek a könyvnek a próféciáit , mert az idő már közeledik , amikor mindezek meg fognak történni !
Aki igazságtalan , maradjon továbbra is igazságtalan , aki gonosz , maradjon továbbra is gonosz , aki igaz , maradjon továbbra is igaz , és aki szent , maradjon továbbra is szent ! ”
„ Figyelj rám ! Hamarosan eljövök , és magammal hozom a jutalmatokat ! Mindenkinek megadom , amit a tettei szerint megérdemel .
Én vagyok az Alfa és az Ómega , az Első és az Utolsó , a Elkezdő és a Befejező .
Áldottak , akik kimossák ruhájukat , mert joguk lesz rá , hogy egyenek az Élet Fájáról , és a kapukon keresztül bemenjenek a városba .
De kívül maradnak a » kutyák « , meg akik varázsolnak , akik szexuális bűnökben élnek , a gyilkosok , a bálványimádók és mindazok , akik szeretik a hazugságot , és hamis dolgokat tesznek .
Én , Jézus küldtem el hozzátok angyalomat , hogy mondja el nektek ezeket a dolgokat a gyülekezetek számára . Én vagyok Dávid gyökere és utóda . Én vagyok a ragyogó hajnalcsillag . ”
A Szellem és a Menyasszony is azt mondja : „ Jöjj ! ” Aki hallja ezt , mondja az is : „ Jöjj ! ” Aki szomjas , jöjjön ! Aki csak akarja , ihatja , és megkaphatja az élet vizét ajándékba !
Figyelmeztetek mindenkit , aki ennek a könyvnek a próféciáit hallgatja : ha hozzátesz valamit ezekhez , akkor Isten elküldi rá azokat a csapásokat , amelyek le vannak írva ebben a könyvben .
Ha pedig valaki elvesz ennek a prófétai könyvnek a szavaiból , annak részét Isten is elveszi az Élet Fájáról és a Szent Városból , amelyek le vannak írva ebben a könyvben .
Jézus , aki bizonyítja , hogy ezek a dolgok igazak , ezt mondja : „ Igen , hamarosan megérkezem ! ” „ Ámen ! Jöjj , Úr Jézus ! ”
Az Úr Jézus kegyelme legyen veletek !
